{"id": 1, "body": "این نوشتار بر آن است تا با بررسی فقه الحدیثی کتاب معانی الاخبار، اثر شیخ صدوق (ره) به روش و مبانی ایشان دست یابد. در پژوهش به عمل آمده، با کنکاش در روایات، نتیجه ذیل، حاصل گردید که شیخ صدوق (ره) چه در حیطه مبانی و چه در حیطه روش، با دو سبک بیانی و تبیینی به بیان مطالب فقه الحدیثی خویش پرداخته است. مواقعی که صدوق (ره) مبانی و روش های فقه الحدیثی خویش را با نقل روایت بیان نموده و آن را بدون هیچ توضیح و اضافاتی مسکوت می گذارد، حکایت از مبانی یا روش بیانی ایشان دارد و در پاره ای مواقع که بیانات و اضافات خویش را به دنبال روایت قید می نماید مبانی یا روش تبیینی وی در نظر گرفته شده است. از جمله مبانی فقه الحدیثی شیخ صدوق، اعتقاد به عصمت و علم انبیاء و ائمه اطهار (علیهم السلام)، تقدم نص بر عقل با حفظ جایگاه عقل در پذیرش یا رد روایات، اعتقاد به لزوم تقیه می باشد. تشکیل خانواده حدیثی و چینش هندسی روایات، تفسیر روایات با قرآن و روایات نیز به عنوان نمونه از موارد روش های فقه الحدیثی ایشان است. نویسنده با ذکر شواهدی در این راستا، مؤیداتی بر نتایج علمی خویش ارائه نموده است. از مهمترین نتایچ این پژوهش که مقوله ای بدیع است، مطابقت مبانی شیخ صدوق با روش فقه الحدیثی ایشان و توجه به روش شیخ صدوق در چینش هندسی روایات از لحاظ محتوا و سند و هچنین ابواب است که ابعاد علمی و سبک زیبای فقه الحدیثی وی را نمایان می سازد. نقش شیخ صدوق در تقریب مذاهب و دفاع از مقام ولایت و امامت و مذهب حقه شیعه با جدال احسن، از دیگر مواردی است که شیخ صدوق برای رسیدن به این مقصود تلاش نموده است.", "keywords": ["فقه الحدیث", "معانی الاخبار", "روش فقه الحدیثی", "چینش هندسی روایات", "شیخ صدوق", "مبانی فقه الحدیثی"]}
{"id": 2, "body": "چکیده:           این پژوهش براساس چارچوب نظری دولت توسعه گرای  آدریان لفت ویچ  و پیتر ایوانز   به بررسی  چگونگی رویکرد  توسعه ای دولت های جمهوری اسلامی ایران در فاصله سالهای میانی 1376 تا 1392 ( دولت سید محمد خاتمی  و دولت محمود احمدی نژاد  ) می پردازد. هدف اصلی پژوهش استخراج رویکرد توسعه ای دولت های هفتم ، هشتم و نهم ، دهم بر اساس مبانی فکری و زمینه سازی جهت ارائه پیشنهاد و الگوی نظری مناسب برای سیاستگزاری های توسعه در کشور است. فرضیه اصلی پژوهش نیز مبتنی بر این است که مبانی فکری دولت اصلاحات ، موجب  اتخاذ رویکرد مثبت و مبانی فکری دولت عدالت محور ، موجب اتخاذ رویکرد منفی نسبت به توسعه شده است . به گونه ای که تفاوت و عدم اجماع رویکردی ، موجب عملکرد متفاوت و بعضا متضاد گردیده و در نتیجه توسعه در ایران با موفقیت کامل همراه نبوده است . رویکرد مثبت نسبت به مولفه های متعارف توسعه ، تصور پیوند توسعه ملی با آشتی با نظام بین الملل و اتخاذ سیاست تنش زدایی در سیاست خارجی، اولویت توسعه سیاسی و توجه به نهادهای مدنی و احزاب سیاسی ، حرکت در مسیر بوروکراسی کارآمد و افزایش شفافیت در عرصه داخلی ، مهمترین ویژگی های رویکردی دولت های هفتم و هشتم نسبت به توسعه بوده است . تردید در مولفه های متعارف توسعه ، اتخاذ سیاست تعارض و تقابل با نظام بین الملل در سیاست خارجی ، کم توجهی به توسعه سیاسی ، احزاب و نهادهای مدنی ، مواجهه مستقیم با توده مردم و تاکید بر شعار تحقق عدالت ( عدالت توزیعی ) درعرصه داخلی ، مهمترین ویژگی های رویکردی دولت های نهم و دهم نسبت به توسعه بوده است . تفاوت در رویکردهای دولت های هفتم و هشتم با دولت های نهم و دهم موجب تفاوت در عملکرد این دولت ها شده است . مهمترین تفاوت رویکردی وعملکردی دولت های مذکور در سیاست خارجی  ، توسعه سیاسی و توجه به نهادهای مدنی ، احزاب سیاسی ، بوروکراسی ، کنترل فساد و افزایش شفافیت  بوده است. روش تحقیق و تجزیه و تحلیل داده ها در این پژوهش ، مبتنی بر روش تحلیل محتوای کیفی و روش مقایسه ای کیفی و روش گردآوری داده ها نیز از طریق اسناد ،  منابع کتابخانه ای و اینترنتی می باشد.   ", "keywords": ["سید محمد خاتمی", "آدریان لفت ویچ", "پیتر ایوانز", "دولت توسعه گرا", "محمود احمدی نژاد"]}
{"id": 3, "body": "فهم معانی عمیق و تدبر در آیات قرآن کریم برای بهره‌مندی هر چه بیشتر از آن مستلزم ترجمه آن به زبان های دیگر است؛ از این رو، ترجمه کلام الهی مهم‌ترین و شایع‌ترین وسیله‌ای است که غیر عرب‌زبانان را با زبان قرآن پیوند می‌دهد و زمینه فهم و تدّبر آنان را از این کتاب مقدس و آسمانی فراهم می‌سازد. فصاحت و بلاغت اعجازآمیز قرآن و مفاهیم بلند آن اقتضا دارد که مترجم قرآن با آگاهی و تخصص کافی در این عرصه گام نهد تا بتواند ترجمه‌ای استوار و دقیق به مشتاقان قرآن کریم ارائه دهد. عنوان نوشتار حاضر «جایگاه آراء تفسیری در ترجمه قرآن محمد یزدی» است. منظور از آراء تفسیری دیدگاه‌هایی تفسیری است که هر مفسری بر مبنا و روش تفسیری خویش ذیل آیات قرآن ابراز داشته است. این دیدگاه‌های تفسیری ممکن است مبنای هر ترجمه‌ای از قرآن کریم باشد یا هر ترجمه‌ای ناظر به هر تفسیری از آن دیدگاه‌ها باشد. در واقع، ترجمه قرآن خلاصه التفاسیر است؛ یعنی اینکه تفسیر نقش اساسی در ترجمه قرآن دارد. ازاین‌رو، بهتر است که ترجمه به‌گونه‌ای صورت گیرد که جامع همه تفاسیر صحیح و درست باشد و در نوشتار حاضر، ترجمه برخی از آیات قرآن در ترجمه محمد یزدی بررسی‌ می شود که اختلاف دیدگاه‌های تفسیری در آنها جریان دارد و مترجم یک تفسیر خاص یا بیشتر را در ترجمه خویش نمایانده است. نمایاندن نمونه‌هایی از دخالت تفسیر و نقش آن در ترجمه قرآن کریم محمد یزدی، بیان موارد اختلاف در ترجمه‌ آیات یکسان، آشکار ساختن لغزش‌های مترجم در ترجمه پاره‌ای از آیات و مقایسه آن با دیگر مترجمان و نیز رسیدن به ترجمه‌ای درست و دقیق برخی از آیات و پیشنهاد آن به عنوان ترجمه صحیح  قرآن کریم از اهداف این نوشتار است.", "keywords": ["جایگاه آرائ تفسیری", "محمد یزدی", "ترجمه قرآن"]}
{"id": 4, "body": "آزادی موهبتی است الهی که خدای متعال به انسان عطا فرمود اما از آنجا که انسان موجودی ضعیف است،  برای او هم حجت درونی (عقل) و هم حجت بیرونی (پیامبران) قرار داد تا انسان را به سوی کمال و اهداف عالیه الهی رهنمون سازند ولی در عین حال بشر در انتخاب راه صواب و خطا آزاد است. با استفاده از آیات، روایات، سیره پیامبر صلی الله علیه و آله و ائمه علیهم السلام ثابت می شود اسلام نه تنها به پیروان خود، آزادی اظهار عقیده در تمامی عرصه های عقیدتی، سیاسی و اجتماعی را می دهد و کتمان حق را حرام و بیان حقایق را برای مردم واجب می داند بلکه برای غیر مسلمانان قائل به آزادی بیان می باشد و در این راستا در برخورد با اندیشه های مخالف اسلام، دستور می دهد که با حکمت، موعظه حسنه و جدال احسن با آنها مناظره شود. اسلام علاوه بر آزادی نطق و بیان، آزادی قلم را نیز در این ردیف قرار داده است که البته آزادی قلم آمیخته با آزادی نطق و بیان می باشد و هر یک ملازم دیگری است. باید توجه داشت که اسلام در عین حالی که آزادی بیان و قلم را برای همگان، در جامعه اسلامی پذیرفته است ولی حدود و مقرراتی را برای آن مشخص کرد تا جامعه دچار هرج و مرج نگردد. دین درحالی که قائل به آزادیبیان است اما این آزادی بیان را محدود  می کند پس مواردی چون اهانت به مقدسات(اهانت به پیامبر ،ائمه معصوم وخدا وقرآن) ، ارتداد (خارج شدن از دین)،کتب ضلال و بدعت(تحریفاتی که در دین صورت می گیرد)،حرام اعلام می شود یعنی آزادی بیان در حریم دین تا حدی است که  خط قرمز ها رعایت شود.", "keywords": ["محدودیت بازدارنده", "آزادی بیان", "بدعت", "دین", "ارتداد", "کتب ضلال", "اهانت به مقدسات", "قانون مدنی"]}
{"id": 5, "body": "یکی از نکاتی که توجه پژوهشگران اندیشه‌های سیاسی، اجتماعی و دینی را به خود جلب کرده است، ظهور برداشت‌های نو و تازه از دین در کنار رویکردهای سنتی است. این برداشت‌ها که شامل طیف‌های مختلفی است، با این ایده که نگرش‌های سنتی از دین کار آیی لازم را  ندارند، به تفسیرهای جدیدی بر اساس آموزه‌های علمی و جامعه‌شناختی پرداخته و به‌این‌ترتیب ادبیات جدیدی را در عرصه دین به وجود آوردند. در این میان فرآیند تفکر دینی پس از مشروطیت بی‌شک پیشتاز نظام فکری و سیاسی در ایران است که علی‌رغم فراز و نشیب‌های متعدد ساختار سیاسی جدیدی را پی ریخت.بی‌شک هر متفکری دین را به‌گونه‌ای تفسیر می‌کند و در این تفسیر، پیش‌فرض‌های ذهنی او نیز موثر است و منجر به نوع خاصی از تفاسیر می‌شود که هر یک از اندیشمندان با مراجعه به متون خاصی آن را ارائه می‌دهند. این نوع تفاسیر بر نگرش و اندیشه‌های سیاسی این متفکران موثر بوده و منجر به ارائه نوع خاصی از اندیشه سیاسی می‌شود. متفکری با مراجعه به متن از آن تفسیر خاصی را برداشت می‌کند که این تفسیر در اندیشه سیاسی آن تاثیرگذاشته و به نفی آزادی رأی می‌دهد و متفکری دیگر با نوع تفسیر خاص خود از متون و آیات به آزادی رأی می‌دهد.این‌ها نشان از تأثیر نوع تفسیر از دین بر اندیشه و آراء سیاسی را نشان می‌دهد. دو تن از متفکرانی که تلاش کردند با روش‌های خاص خود به تفسیر دین پرداخته و آن را با مقتضیات زمانه هماهنگی و مطابقت دهند، مرتضی مطهری و محمدتقی مصباح یزدی هستند. نوع تفاسیر این دو متفکر از آیات و متون دینی با اثرگذاری بر اندیشه سیاسی آن‌ها موجب نوع خاصی از اندیشه سیاسی شده است.مرتضی مطهری در مبحث آزادی عقیده، همواره بر این نکته تأکید می‌کند که آدمی فقط در داشتن عقاید مبتنی بر تفکر صحیح و منطقی آزاد است و لذا در اتخاذ عقاید مبتنی بر احساسات و عواطف و تقلید، آزاد نیست و این عقاید نباید مجال بروز یابند. اما او در خصوص اصل آزادی بیان، موضع واحد ندارد. گاهی آن را به‌طور بسیار محدود می‌پذیرد، چون حد آن را توحید می‌داند و لذا مخالفان توحید مجال بیان عقاید خویش و دفاع از آن را و گاهی دیگر آزادی فکر را به‌طور کامل می‌پذیرد. بر طبق همین موضع، کافران و ملحدان نیز به‌شرط آنکه ریا نورزند و دروغ نگویند می‌توانند آراء و نظرات خویش را مطرح کنند و هیچ‌کس هم مانع عقاید غیر اسلامی آن‌ها نمی‌شود. حقیقت این است که اگر انسانی بر ضد توحید کاری کند او حیوان ضد انسان به‌حساب می‌آید. ملاک شرافت، احترام و آزادی او این است که در مسیر انسانیت قرار گیرد و در مسیر انسانیت آزاد باشد تا هر چه را می‌خواهد انتخاب کند.( مطهری، 1367).بنابراین سوال اصلی ما در این تحقیق این است که تفسیر محمدتقی مصباح یزدی و مرتضی مطهری از دین چه تأثیری بر اندیشه سیاسی آن‌ها داشته است؟ و یا نوع نگرش آن‌ها در مقولاتی مثل آزادی، دموکراسی و حقوق بشر تأثیر داشته است؟", "keywords": ["آزادی", "محمد تقی مصباح یزدی", "مرتضی مطهری", "دموکراسی", "تفسیر دین", "اندیشه سیاسی"]}
{"id": 6, "body": "احادیث ناظر به مفاهیم قرآنی، یکی از منابع تفسیر قرآن کریم، بلکه مهمترین منبع آن است که در طول تاریخ، اسلام، در معرض آسیب های گوناگونی قرار گرفته است. مهم ترین آسیب در تفسیر اثری ،فراوانی انگیزه های تزویر و فریب کاری در روایات تفسیری و فزونی وضع و جعل است که به اهدافی چند صورت می گیرد؛ برخی با هدفی پلید و برخی از سر حسن نیت و به جهت نادانی ونا فهمی مفرط. روایات اسرائیلی و احادیثی ساختگی به دست داستان سرایان و نیرنگ بازان و دسیسه پردازان شکل گرفت و کتاب های تفسیر وحدیث را پر کرد؛ بلایی فاجعه آمیز که علمای هوشیار اسلام را به رنج و زحمت انداخت.  در برخی از این روایات، اسانید به آفاتی چون حذف یا ضعف مبتلا گشته، در مواردی نیز اشکالات متنی و محتوای به روایات ضربه زده است.در این تحقیق«آسیب شناسی روایات تفسیری» از نگاه آیت الله معرفت، برآنیم که با تکیه بر آراء آن بزرگوار، به تبیین این آسیب ها و تأثیر آن در فهم آیات قرآن، بپردازیم. و با دقت در نمونه هایی از روایات تفسیری آسیب دیده بررسی نمائیم. مهمترین آسیب های روایات تفسیری از دیدگاه آیت الله معرفت به سه امر برمی گردد:1-ضعف سلسله سندها و ارسال آنها2-فراوانی حدیث پردازی و تزویر3-فزونی اسرائیلیات در تفسیر و تاریخچکیده: آسیب شناسی-روایات تفسیری، آیت الله معرفت، تفسیر اجتهادی", "keywords": ["تفسیر اجتهادی", "آیت‌الله معرفت", "آسیب‌شناسی", "روایات تفسیری"]}
{"id": 7, "body": "چکیدهاین پژوهش با هدف تاثیر آموزش به شیوه چند رسانه ای بر خودپنداره تحصیلی و پیشرفت درسی علوم تجربی در دانش آموزان پسر مقطع متوسطه اول شهرستان اسلام آباد غرب انجام گرفت. پژوهش فوق ازلحاظ هدف، کاربردی و از لحاظ شیوه اجرا،  شبه آزمایشی با طرح پیش آزمون- پس آزمون با گروه کنترل است. جامعه مورد مطالعه، تمامی دانش آموزان پسر دوره متوسطه اول شهرستان اسلام‌آباد غرب در سال تحصیلی، 95- 96 به تعداد 2190 نفر می باشد. نمونه از بین دانش آموزان جامعه مورد مطالعه به تعداد پنجاه نفر(دوکلاس)، به صورت در دسترس انتخاب گردید. به صورت تصادفی، یک کلاس به عنوان گروه  آزمایش، و کلاس دیگر به عنوان گروه  کنترل انتخاب شد. در ابتدای پژوهش توسط پرسشنامه های پیشرفت درسی معلم ساخته و خود پنداره تحصیلی یی یسن چن(2006) از هردو  گروه پیش آزمون به عمل آمد. سپس به مدت هشت  هفته به میزان بیست  و  چهار ساعت، گروه  آزمایش به روش چند رسانه  ای و گروه کنترل به روش سنتی، آموزش دیدند. در نهایت پس آزمون نیز از هر دو گروه گرفته شد. برای تأیید پیش فرض ها از آزمون های، کلموگروف  اسمیرنوف، آزمون لوین و آزمون t گروه های مستقل، استفاده گردید. داده  ها با استفاده از روش های آمار توصیفی و آمار استنباطی تحلیل شد. از آمار توصیفی برای محاسبه میانگین و انحراف معیار، و در روش های آمار استنباطی با توجه به فرضیه های پژوهش، از آزمون تحلیل کوواریانس استفاده گردید. یافته های پژوهش حاکی از آن است که؛ بین پیشرفت درسی دانش آموزان آموزش دیده به شیوه چند رسانه‌ای و روش سنتی، در درس علوم تجربی تفاوت معنا داری وجود دارد. هم چنین بین خود پنداره تحصیلی دانش آموزان آموزش دیده به شیوه چند رسانه ای و روش سنتی، در درس علوم تجربی تفاوت معنا د ار وجود ندارد. بنابراین؛ آموزش با شیوه چند رسانه ای باعث افزایش  نمرات پیشرفت درسی شده و تأثیری بر بهبود خودپنداره تحصیلی نداشت.", "keywords": ["خودپنداره تحصیلی", "علوم تجربی", "پیشرفت درسی", "آموزش به شیوه چند رسانه‌ای"]}
{"id": 8, "body": "پژوهش حاضر به منظور بررسی تاثیر آموزش شناختی رفتاری و معنویت درمانی بر رضایت زناشویی و کیفیت زندگی زنان مبتلا به ام اس شهر اصفهان اجرا شد. روش پژوهش حاضر کاربردی و از نوع نیمه آزمایشی (به صورت پیش آزمون و پس آزمون) با گروه گواه است. نمونه پژوهش حاضر را 40 نفر از زنان مبتلا به ام اس شهر اصفهان تشکیل دادند که به صورت تصادفی در دو گروه 20 نفره گواه و آزمایش جایگزین شدند. طی 8 جلسه 60 دقیقه ای به مدت 4 هفته و هر هفته 2 جلسه تحت آموزش شناختی - رفتاری و معنویت درمانی قرار گرفتند. ابزار پژوهش پرسشنامه کیفیت زندگی بیماران ام اس و پرسشنامه رضایت زناشویی انریچ بود. به منظور بررسی فرضیه پژوهش از روش تحلیل کوواریانس استفاده شد. یافته ها نشان داد که آموزش شیوه های شناختی - رفتاری و معنویت درمانی بر رضایت زناشویی و کیفیت زندگی زنانان مبتلا به ام اس موثر است.", "keywords": ["کیفیت زندگی", "بیماری‌ام اس", "آموزش شناختی رفتاری", "معنویت درمانی", "رضایت زناشویی"]}
{"id": 9, "body": "در شرایط کنونی تنها مزیت پایدار رقابتی، یادگیری است. بنابراین سازمان هایی موفق ترند که زودتر، سریعتر و بهتر از رقبا یاد بگیرند و این یادگیری و آموخته ها را در فرآیندهای کاری خود نشان دهند . آموزش، کاراترین ابزار و قوی ترین فرآیند موجود برای انتقال دانش و مهارت به نیروی انسانی و آماده تقویت نمودن آنان برای انجام وظایف است. ایجاد فرهنگ تسهیم دانش در سازمان، نیازمند آموزش مدیران و کارکنان و فرایند مدیریت تغییر است. رهبران دارای نقش کلیدی در تغییر نگرش های کارکنان و ایجاد موفقیت آمیز فرهنگ تسهیم دانش و نهادینه سازی مدیریت دانش در سازمان هستند. پژوهش حاضر با هدف بررسی تأثیر فرهنگ یادگیری بر اثربخشی دروه‌های آموزش ضمن خدمت با میانجی گری تسهیم دانش در بین کارکنان مجتمع آموزش جهاد کشاورزی استان سمنان به اجرا درآمده است. نمونه آماری این پژوهش 108 نفر از کارکنان و مدیران این مجتمع بودند. برای جمع آوری داده ها از سه پرسشنامه فرهنگ یادگیری، اثربخشی دروه های آموزشی ضمن خدمت و تسهیم دانش استفاده شده است. از آنجایی که هدف پژوهش روابط علّی میان متغیرهای فرهنگ یادگیری، تسهیم دانش و اثربخشی دوره‌های آموزشی ضمن خدمت می باشد، این پژوهش از نظر هدف کاربردی و از نظر نحوه گردآوری اطلاعات توصیفی از نوع همبستگی و به طور مشخص مبتنی بر مدل معادلات ساختاری است. بر اساس نتایج بدست آمده مشخص گردید که متغیرهای فرهنگ یادگیری، تسهیم دانش و اثربخشی دوره‌های آموزش ضمن خدمت در مجتمع آموزش جهاد کشاورزی استان سمنان از وضعیت مناسبی برخوردار است. با توجه به نتایج به دست آمده بین اکثر مولفه های فرهنگ یادگیری، تسهیم دانش و اثربخشی دوره‌های آموزش ضمن خدمت رابطه معناداری وجود دارد.", "keywords": ["تسهیم دانش", "دوره‌های آموزشی ضمن خدمت", "مدیریت تغییر", "مرکز آموزش عالی علمی - کاربردی جهاد کشاورزی استان سمنان", "یادگیری", "آموزش ضمن خدمت", "فرهنگ یادگیری", "دوره آموزشی"]}
{"id": 10, "body": "هدف از این تحقیق رابطه مدیریت دانش و هوش سازمانی در بین اعضای هیات علمی دانشگاه آزاد اسلامی واحد مرودشت بوده است . روش تحقیق از نوع روش توصیفی  - همبستگی بوده است. جهت نمونه گیری از بین 211 نفر اعضای هیات علمی دانشگاه آزاد اسلامی واحد مرودشت به روش طبقه تصادفی و با توجه به جدول مورگان 136 نفر انتخاب شدند. برای جمع آوری اطلاعات از دو پرسشنامه هوش سازمانی البرخت(2003)با پایایی (0/90) و مدیریت دانش جوزف حداد ( 2007) با پایایی (0/89) استفاده شده است. جهت تجزیه و تحلیل داده ها از آمار توصیفی و استنباطی استفاده شده است که در قسمت استنباطی از روش های آماری ضریب همبستگی پیرسون، رگرسیون چند گانه، تی تست و تحلیل واریانس یک راهه استفاده شده است که پس از تجزیه و تحلیل داده ها نتایج نشان داد که: بین مدیریت دانش و هوش سازمانی و بین متغیر های ثبت دانش، استقرار دانش و مشارکت دانش با هوش سازمانی رابطه معناداری وجود دارد. هوش سازمانی در بین زنان و مردان و در بین افراد ارشد و دکتری تفاوت ندارد. ولی هوش سازمانی افراد با توجه به سنوات خدمت متفاوت می باشد. همچنین مولفه‌های خلق دانش، ثبت دانش و استقرار دانش می‌توانند هوش سازمانی را پیش‌بینی نمایند.", "keywords": ["آموزش عالی", "تسهیم دانش", "", "دانشگاه آزاد اسلامی واحد مرودشت", "اعضای هیات علمی", "هوش سازمانی", "مدیریت دانش", "دانشگاه", "خلق دانش", "هیات علمی"]}
{"id": 11, "body": "این پژوهش با هدف مقایسه شیوه پذیرش دانشجو در دانشگاه دولتی و دانشگاه آزاد اسلامی بر اساس اعمال ملاک های دانشگاههای معتبر دنیا و تدوین مدل انجام شده است. به منظور یافتن ملاکها و ارائه مدل، شیوه های پذیرش دانشجو در دانشگاههای معتبر دنیا مورد بررسی قرار گرفت و پرسش نامه ای طراحی شد. نمونه ای به حجم 110 نفر با استفاده از روش نمونه گیری خوشه ای چندمرحله ای تصادفی از بین اساتید و دانشجویان دکترای رشته سنجش و اندازه گیری و مدیریت آموزش عالی کلیه دانشگاههای دولتی و آزاد شهرتهران انتخاب شد.پایایی پرسشنامه تدوین شده محاسبه گردید و ضریب آلفای کرونباخ 0/9 برای آن به دست آمد. بر اساس معیارهای پذیرش دانشجو در 15 دانشگاه معتبر دنیا (با استفاده از \"مقیاس رتبه بندی دانشگاه شانگهای\")، ده ملاک پذیرش دانشجو به دست آمد که بدین ترتیب اند: \"مستندسازی فرم های لازم برای پذیرش\"، \"مهارت های حرفه ای\"، \"هزینه\"، \"شرایط متقاضی برای تحصیل\"، \"سوابق آموزشی\"، \"سوابق پژوهشی\"، \"زبان\"، \"آزمون ورودی و مصاحبه\"، \" وضعیت ظاهری و جسمی و اجتماعی\" و \"انگیزه متقاضی\". برای بررسی معناداری داده ها از آزمون t گروه های مستقل، و برای ارائه مدل از روش تحلیل عاملی تأییدی (به کمک نرم افزارLISREL) استفاده شد. نتایج نشان داد که در دو ملاک \"مستندسازی فرم های لازم برای پذیرش\" و \"مهارت های حرفه ای\"، برای پذیرش دانشجو بین دانشگاه دولتی و آزاد تفاوت معناداری وجود ندارد. اما در مورد هشت ملاک دیگر تفاوت معنادار وجود دارد. میانگین ملاک های \"هزینه\" و \"شرایط متقاضی برای تحصیل\" در دانشگاه آزاد بالاتر بوده و نشان دهنده تأثیر بیشتر آنها بر پذیرش دانشجو در این دانشگاه می باشد. در مقابل میانگین شش ملاک \"سوابق آموزشی\"، \"سوابق پژوهشی\"، \"زبان\"، \"آزمون ورودی و مصاحبه\"، \" وضعیت ظاهری و جسمی و اجتماعی\" و \"انگیزه متقاضی\" در دانشگاه دولتی بالاتر بوده و نشانگر آن است که این ملاک های پذیرش دانشجو، در دانشگاه دولتی نسبت به دانشگاه آزاد، عامل موثرتری هستند. در نهایت به ارائه مدلی برای پذیرش دانشجو در دانشگاه های دولتی و آزاد پرداخته شد که داده ها با مدل دانشگاه آزاد، برازش مطلوبی نشان دادند، در حالی که در مدل دانشگاه دولتی،در عامل \"سوابق آموزشی\" شاخص های برازندگی مدل، عدم برازش داشت.", "keywords": ["آموزش عالی", "مدل تحلیل عاملی تاییدی .", "دانشگاه دولتی", "مصاحبه", "معیار", "پذیرش دانشجو", "دانشگاه آزاد اسلامی", "گزینش دانشجو"]}
{"id": 12, "body": "هدف از پژوهش حاضر تعیین تاثیر آموزش فلسفه برای کودکان بر تاب آوری و انعطاف پذیری شناختی دانش آموزان ابتدایی است. این پژوهش از نوع کاربردی و تجربی به روش نیمه آزمایشی با دو گروه گواه و آزمایش صورت گرفت. برای این منظور، از میان جامعه ی دانش آموزان 10و 11 سال شهرستان بانه، 30 نفر نمونه ی در دسترس انتخاب شد. آن ها در دو گروه 15 نفری گواه و آزمایش به صورت تصادفی قرار داده شدند. آموزش برای گروه آزمایش طی 16 جلسه یک ساعته انجام شد، اما گروه گواه بدون دریافت آموزش به فعالیت معمول خود ادامه دادند. آموزش با استفاده از برنامه آموزش فلسفه برای کودکان لیپمن از طریق تشکیل اجتماع پژوهشی و با استفاده از 12 داستان صورت گرفت. ابزار پژوهش مقیاس تاب آوری کانر و دیویدسون با پایایی تایید شده ی 78% و پرسشنامه انعطاف پذیری شناختی دنیس و وندروال با پایایی تایید شده ی 91% بود. داده های حاصل از پژوهش با استفاده از آزمون تحلیل کوواریانس تحلیل گردید. نتایج تحلیل داده ها در مورد سوال اول نشان داد که اثر معنی دار متغیر مستقل با، F=37.30 ، p&lt;0.001 و مجذور اتا برابر 58/0 وجود داشت، در نتیجه آموزش فلسفه برای کودکان بر تاب آوری کودکان تاثیر معنادار داشته و موجب افزایش آن شده است. و در مورد سوال دوم، نتایج تحلیل داده ها نشان داد که اثر معنی دار متغیر مستقل با، F=29.63 ، p&lt;0.001 و مجذور اتا برابر 52/0 وجود داشت. در نتیجه آموزش فلسفه برای کودکان بر انعطاف پذیری شناختی کودکان تاثیر معنادار داشته و موجب افزایش آن شده است. در نهایت نتایج تحلیل داده ها نشان داد که آموزش فلسفه برای کودکان بر هر دو متغیر تاب آوری و انعطاف پذیری شناختی تاثیر معناداری داشته و موجب افزایش آن ها در دانش آموزان 10 و 11 ساله شده است.", "keywords": ["اجتماع پژوهشی", "آموزش فلسفه برای کودکان", "تاب‌آوری", "انعطاف‌پذیری شناختی"]}
{"id": 13, "body": "امروزه مسئله اساسی تعلیم و تربیت این است که مدرسه و برنامه‌های درسی منجر به پرورش تفکر در دانش آموزان نمی-گردد. برنامه فلسفه برای کودکان هم با همین هدف مهم پا به عرصه گذاشت.  هدف از پژوهش حاضر، بررسی تاثیر حکایت‌های مثنوی معنوی به کمک ابزار «شعر کودکانه»بر آموزش فلسفه برای کودکان، در پایه چهارم ابتدایی در یکی از دبستان‌های شهر کرج بود. پژوهش حاضر از نوع آمیخته و به روش کمّی و کیفی انجام شد. روش کمّی پژوهش، شبه‌تجربی و به روش میدانی و نمونه پژوهش شامل یک کلاس 28 نفره که به روش هدفمند و تصادفی ساده به صورت قرعه‌کشی برای شرکت در پژوهش انتخاب شد، سپس نمونه منتخب در دو گروه آزمایش (14نفر) و گواه (14نفر) به صورت تصادفی جایگزین شدند. گروه آزمایشی تحت آموزش برنامه خواندن شعرهای داستانی سه حکایت از مثنوی معنوی قرار گرفت  و گروه گواه هیچ آموزشی دریافت نکرد. ابزار جمع‌آوری داده‌ها مقیاس سنجش پرسشگری رابرت فیشر(2004)، مقیاس گرایش به تفکر انتقادی توسط ساسو(2013) و آزمون مهارت استدلال نیوجرسی بود که اعتبار هر سه به لحاظ روایی و پایایی تایید شده است. تجزیه و تحلیل داده‌ها در دو سطح آمار توصیفی و (میانگین و انحراف معیار) و استنباطی (آزمون تحلیل واریانس با اندازه گیری های مکرر) انجام شد. نتایج حاصل از تجزیه و تحلیل داده‌ها نشان داد: بین نمرات پرسشگری، تفکر انتقادی و مهارت استدلال گروه‌ها در سطح 01/0>p تفاوت معنی‌دار وجود دارد (001/0=p). همچنین در روش کیفی تحقیق از اطلاعات جمع-آوری شده از طریق مشاهده و واقعه‌نگاری، در هنگام اجرای برنامه آموزش فلسفه برای کودکان، به توصیف تحلیلی و طبقه-بندی تغییرات رفتاری دانش‌آموزان پرداخته شد و تحلیل‌ها مبنی بر این بود که اجرای این برنامه بر روی افزایش توانایی دانش‌آموزان در سه مولفه پرسشگری، تفکر انتقادی و استدلال موثر بوده است.", "keywords": ["آموزش فلسفه برای کودکان", "تفکر انتقادی", "برسشگری", "شعر کودک", "مثنوی معنوی", "استدلال"]}
{"id": 14, "body": "با توجه به مسائلی که در پی تفسیر طبیعت توسط زبان پیش می آید، اندیشمندان برای حل آنها اقدام کرده اند. این رساله نیز بر این هدف است که روند این گونه مسائل را بررسی کند و معیاری برای انتخاب راه حل های ارائه شده اختیار کند. در ابتدا مفاهیم ایهام، کلیت و ابهام بررسی گشته و سپس روش های مختلف جهت ابهام زدایی از زبان که توسط اندیشمندان مختلفی ارائه شده، آورده شده است. یکی از این روش ها منطق فازی است که با پیوسته کردن مفهوم صدق، در صدد رفع ابهام و تصمیم گیری برای آن بر می آید. در این رساله از یک تئوری بسیار جامع فیزیک به نام تئوری آنتروپی و قانون دوم ترمودینامیک و تفاسیر آن با توجه به مسائل معتنابه معرفت همچون ابهام، به دنبال تفسیری نوین از منطق های جدید و مخصوصاً منطق فازی می گردیم و با استفاده از رویکرد آنتروپی و اصل عدم قطعیت، در فضای منطق فازی، مفهوم ابهام وکلیّت را آشکار می سازیم. می توان با استفاده از مفهوم آنتروپی و قوانین حاکم بر آن به این نتیجه رسید که کلیّتی که ما برای دسته بندی اشیاء عارض آنان می کنیم، خود به مسئله ی ابهام دامن می زند و هر قدر کلیّت بیشتر شود، رفع ابهام مشکل تر به نظر می رسد و در اینجا مرزهای تیز که تغییرات پله ای ایجاد می کنند، همانند آنتروپی که با تغییرات سریع، افزایش می یابد، موجب افزایش آنتروپی منطقی شده ولی در عوض ابهام کاهش می یابد و در عین حال موجب کاهش شمول کلیّت می گردد. طبیعت، تمایل به آنتروپی کمتر دارد و تفسیر های تیز از موارد، دور شدن از مقتضای طبیعت و در نتیجه افزایش آنتروپی آن خواهد بود؛ پس منطق فازی که پیوستگی را در مفهوم صدق حفظ می کند به طبیعتِ طبیعت نزدیکتر است و با تفسیر آنتروپیک طبیعت مأنوس تر می باشد. ما با منطق کلاسیک به ساده سازی پرداخته ایم. با ساده سازی طبیعت، وضوح را بدست می آوریم اما طبیعت را از دست می دهیم. فیزیک کامل، بر هم نهی تمام آن واقعیاتی است که ما تأثیر آن ها را کم قلمداد کرده و حذفشان کرده ایم. اگر تمام واقعیات حذف شده را دوباره بر موضوع اصلی حمل کنیم با توجه به آنکه تمام واقعیت را بدست آورده ایم و از طرفی چهره ی طبیعت را مخدوش نکرده ایم، آنتروپی به حداقل می رسد و ابهام نیز از میان می رود.", "keywords": ["شناخت‌شناسی", "آنتروپی", "اصل عدم قطعیت", "اصل عدم قطعیت", "ایهام", "قانون دوم ترمودینامیک", "منطق فازی", "منطق کلاسیک"]}
{"id": 15, "body": "اصل امامت و ولایت و نیز فضائل اهل بیت پیامبراکرم (ع)، در آیات بسیاری از قرآن کریم بیان شده و این آیات توسط احادیث پیامبراکرم (ص) و ائمه اطهار(ع) تفسیر و تبیین شده است. بر این اساس، بسیاری از مفسران فریقین با استناد به مفاد و محتوای این آیات و سبب نزول آن‌ها، به شرح و تفسیر این آیات پرداخته‌اند. محمد عزه دروزه، مفسر و مورخ معاصراهل سنت، در«التفسیر الحدیث» در بحث خود پیرامون آیات امامت و ولایت، به بیان گسترده مباحث مطرح در تفسیر این آیات و روایات سبب نزول آن‌ها پرداخته است. نوشتار حاضر ضمن تبیین دیدگاه محمد عزه دروزه در شرح و تفسیر آیات امامت و ولایت، با استناد به دیدگاه‌های مفسران و اندیشمندان شیعه و اهل سنت و همچنین بهره‌گیری از روایات صحیح نزد فریقین، به نقد و بررسی دیدگاه وی پیرامون آیات امامت و ولایت پرداخته است. بررسی‌ها نشان می‌دهد که محمد عزه دروزه جهت نقد روایات ودیدگاه مفسران شیعه درباره آیات امامت و ولایت، با تأکید بیش از اندازه و بدون ضابطه بر عمومیت سیاق آیات و متهم ساختن شیعیان به جعل احادیث، اختصاص این آیات و روایات را به اهل بیت پیغمبر(ص) و دلالت آیات بر مسأله امامت و ولایت را نپذیرفته است.", "keywords": ["محمد عزه دروزه", "آیات امامت و ولایت", "سیاق", "التفسیرالحدیث", "روایات سبب نزول"]}
{"id": 16, "body": "این رساله، به بررسی تحلیلی و تطبیقی دیدگاه‌ها و آراء علامه طباطبایی در تفسیر المیزان و علامه جوادی آملی در تفسیر تسنیم در باب آیات و براهین توحیدی قرآن کریم و تبیین دقیق آن‌ها پرداخته است که به درک جامع‌تر و بهتری از این گفتمان وحیانی می‌انجامد. در بررسی آیات توحیدی و اثبات براهین موجود در آن‌ها، بر اساس قواعد و ادله مشخص عقلی و نقلی کار می‌شود که کاملاً پذیرفتنی، منطقی و یقین‌آوراند. مفسران، در تقریر آیات و براهین توحیدی، از نظر عقلی به وجوهی استدلال می‌کنند که مبتنی بر مقدمات عقلی باشند تا مورد قبول هر خردمندی واقع گردند و از دیدگاه نقلی به منقولاتی استناد می‌کنند که هم صحیح و معتبر‌اند و هم در جوامع روایی امامیه ذکر شده‌اند تا مورد تأیید هر متشرعی قرار گیرند. آنان، در اثناء مباحث، به دفاع از معارف مکتب خویش نیز مبادرت می‌ورزند و در بیان عقاید خود، ثابت قدم‌اند و هرگاه برداشت کسی از آیه‌ای را خلاف عقاید تشیع دریابند، آن را رد و نظر صواب را بیان و با استدلال، به اثبات می‌رسانند؛ از این رو، اندیشه، روش و گرایش آنان در تفاسیرشان، به وضوح قابل رؤیت و بررسی است. صاحبان تفاسیر المیزان و تسنیم، گر چه استاد و شاگرد بوده و در اکثر موارد با یکدیگر اتفاق نظر دارند، اما در مواردی، افتراق نیز در میان آراء تفسیریشان در حوزه توحید به چشم می‌خورد که از رهگذر کاوش و تحلیل مقایسه‌ای، داوری و ایضاح عمیق عقایدشان در این ناحیه، نتایجی بسیار سودمند، قابل عرضه و مورد استفاده علمی به بار خواهند آمد.", "keywords": ["علامه طباطبایی", "علامه جوادی آملی", "آیات توحیدی", "تفسیر تسنیم", "تفسیر المیزان", "برهان"]}
{"id": 17, "body": "علم اصول فقه مانند دیگر دانش های اسلامی بی نیاز از به کار بردن آیات قرآن در مباحث خود نبوده، لذا علمای اصول فقه مقدار متفاوتی از آیات قرآن را در کتب خویش مورد استناد قرار داده اند. شیخ طوسی، شیخ انصاری و آخوند خراسانی از از این امر مستثنی نبوده و در کتاب های خویش از تعدادی از آیات قرآن استفاده نموده اند. آیات قرآنی که در کتاب های اصول فقه به کار رفته اند به آیات الاصول معروف گشته اند، به این دلیل که دارای کاربرد در این علم بوده و برای مقصود و نظری از آنها استفاده شده است، این استفاده گاهی به عنوان دلیل بوده و گاهی برای مثال. این سه دانشمند معروف، در علم اصول فقه دارای 11 تألیف بوده اند. که در 10 تألیف آن از 541 آیه استفاده کرده اند. از میان این تعداد تنها 15 آیه میان این سه دانشمند مشترک بوده است. این 15 آیه ی مشترک غیر از بًعد اصولی دارای ابعاد مختلفی اعم از اعرابی، تفسیری و فقهی می باشند. این ابعاد از این آیات در بیان دیدگاه های ایشان در اصول فقه تأثیر داشته است. ایشان همچنین در استناد به آیات در کتب اصولی اشان دارای اشتراکات و افتراقاتی نیز بوده اند، برای مثال آیه ی 159 سوره ی بقره را در یک مبحث آورده اند و حجیت آن را برای خبر واحد مورد نقد قرار داده و در آخر این حجیت را نپذیرفته اند. و یا آیه ی 36 سوره ی إسراء را در چند مبحث متفاوت استفاده نموده اند. البته ایشان در مقام بیان نقد و نظر در رابطه با آیه ای مانند آیه ی 159 سوره بقره که هر سه در یک مبحث استفاده نموده اند نیز دارای تفاوت می باشند. این تفاوت ها بی دلیل نبوده و می توانسته دارای دلایلی چند باشند.", "keywords": ["شیخ انصاری", "آیات الاصول", "اصول فقه", "آیات قرآن", "آخوند خراسانی", "شیخ طوسی"]}
{"id": 18, "body": "نسخ در‌ قرآن،‌ یکی از مسائل بحث برانگیزی است که از دیرباز مورد توجّه و گفتگو بوده است و در روایات، بر اهمّیّت شناخت آن تأکید شده است. چالش هایی همچون تفاوت دیدگاه در مفهوم شناسی نسخ، شمارش آیات منسوخه در حداقل و حداکثر تعداد آن، گوناگونی آراء در انواع قابل تصوّر نسخ در قرآن و انکار وقوع نسخ در قرآن، از طرفی، و جایگاه آیت الله معرفت به عنوان مؤلّف نخستین مجموعه تفصیلی علوم قرآنی در عالم تشیّع، و ارائه آراء جدید در مباحث گوناگون علوم قرآنی، از جمله مسأله نسخ، توسط ایشان، از سوی دیگر، ضرورت پرداختن به دیدگاه های ایشان در این حوزه را، که همانا هدف این پژوهش کتابخانه ای هست، نمایان می سازد. در این پژوهش، با استفاده از روش های اندیشه ورزی تاریخی، توصیفی، تفسیری، مقایسه ای، تطبیقی و گاه انتقادی، به فراخور بحث، به تحلیل علمی مباحث پرداخته شده است. حرکت علمی و پژوهشی آیت الله معرفت پیرامون مسأله نسخ، با «ریزش تعداد آیات منسوخ» آغاز شد، و در ادامه، با رویش نظریه «نسخ مشروط» و «نسخ تمهیدی» شکل گرفت، که «انکار نسخ مطلق آیات» از نتایج آن بود. ایشان از آغاز بررسی ها، به وقوع نسخ در قرآن اعتقاد داشته، ضمن ارائه تعریفی جامع و مانع از نسخ، در برابر قائلان به وجود 260 آیه منسوخ، به اثبات نسخ 8 آیه از مجموع آیات منسوخه پرداخته است، امّا در دهه پایانی حیات خویش، وقوع نسخ اصطلاحی در قرآن را انکار می کند. در واقع، آیت الله معرفت، در سایه تحقیق و بررسی های علمی خویش، در می یابد که شاهدی بر وقوع نسخ به معنای مشهور و مصطلح در قرآن نیست و تمامی آیات منسوخه، قابل حمل بر معنای ثابت و محکم است.", "keywords": ["نسخ تمهیدی", "نسخ", "نسخ مشروط", "انکار نسخ", "آیت‌الله معرفت"]}
{"id": 19, "body": "دین گریزی به همان اندازه که می تواند یک مقوله دینی باشد، یک مقوله اجتماعی هم هست. در واقع دین گریزی بحثی است که از یک سو به منابع اصیل دینی و به گوهر و حقیقت دین مربوط می شود و از سوی دیگر با اختلاف قشرهای مختلف اجتماعی حکمش فرق می کند. برخی از حقیقت دین بی خبرند وتصوری درست از دین ندارند . در واقع اینها دین را یک امر غیر معقول وغیر منطقی می پندارند خصوصا قشرهایی که با اندیشه غربی و علم و فلسفه غرب آشنا هستند. برخی دیگر دین را منافی علوم جدید و  پیشرفت صنعت وتوسعه می دانند وبرخی می پندارند با  دینداری نمی شود ،خوشبخت بود وزندگی درست و حسابی داشت ودیگر اینکه گروهی در مسیر مفاسد اخلاقی افتاده اند. این فساد اخلاقی زمینه اعراض آنها از دین می گردد؛  چون دین را مزاحم تمنیات خود می دانند. هیچ کس نمی تواند به طور کامل با دین قطع رابطه کند ؛ زیرا دین یک امر فطری است . دین برنامه سعادت و رستگاری بشر است که ثمرات بی شماری در فرد و اجتماع دارد. دستیابی به سعادت تضمین شده از سوی خداوند، درحیات دنیوی و اخروی، مستلزم پایبندی به دین و دینداری است. به منظور پی بردن به  علل ، آثار و راه کارهای دین گریزی نزد مفسران قرآن  این تحقیق را از دیدگاه چند تن از مفسران اجتماعی نظیر علامه طباطبایی، آیت الله مکارم شیرازی، سید قطب و شیخ محمد عبده بررسی می نماییم. امید است راهگشا و مفید باشد.", "keywords": ["علامه طباطبایی", "مفسران اجتماعی", "آیت‌الله مکارم شیرازی", "رشید رضا", "دین گریزی", "شیخ محمد عبده"]}
{"id": 20, "body": "دیپلماسی از ابزارهای سیاست خارجی برای پیگیری اهداف و منافع هر کشوری است. دیپلماسی ابزاری مسالمت‌آمیز برای ارتباط و تعامل میان دولت‌ها و جوامع می‌باشد. امروزه با گسترش فن‌آوری نوین ارتباطات و اطلاعات نقش دیپلماسی از ابزار ارتباط با دولت‌ها فراتر رفته و ملت‌ها را در برگرفته است. دیپلماسی فرهنگی که زیرمجموعه دیپلماسی عمومی است سعی می‌کند با بهره گیری از قدرت نرم یا با ابزارهای فرهنگی و تأکید بر اشتراکات و ارزش‌های مشترک و تقویت تفاهم میان ملت‌ها و کشورها به اهداف سیاست خارجی دست یابد. انقلاب اسلامی که موجد یک تحول فرهنگی- اجتماعی در جامعه ایران است، در ارتباط و تعامل با دولت‌ها و ملت‌های دیگر بر ابزارهای فرهنگی و گفتگو تأکید دارد. آیت‌الله خامنه‌ای بر اساس آموزه‌های اسلام نقش و جایگاه ویژه‌ای را برای عناصر فرهنگی در عرصه‌های اجتماعی و سیاسی قائل می‌باشد، ایشان با تأکید بر ارزش‌های فطری و الهی که در همه انسانها مشترک است درصدد بیداری و آگاهی مردم و ایجاد وحدت در بین مسلمانان بر اساس ارزش‌های جهان‌شمول بوده است. انقلاب اسلامی با نفی رابطه استکباری، نفی اقتدار ابرقدرت‌ها، حمایت از ملت‌های مظلوم، صدور انقلاب، ترویج فرهنگ استقلال‌خواهی و ترویج فرهنگ مردم‌سالاری دینی، ایستادگی بر مبانی اسلامی و ارزش‌های انسانی سعی نمود که تصویری مناسب را از اسلام و جمهوری اسلامی ایران در نزد افکار عمومی ملت‌ها را ارائه نماید و با تأکید بر اشتراکات فرهنگی و ارزش‌های جهان‌شمول اسلامی و انسانی به تفاهم متقابل با ملت‌ها و کشورها دست یابد. بنابراین با توجه به آموزه‌های ایشان، مهم‌ترین اهداف سیاست خارجی در زمینه فرهنگی می‌باشد. بنابراین دیپلماسی فرهنگی موثرترین راه برای تحقق اهداف سیاست خارجی جمهوری اسلامی ایران می‌باشد.", "keywords": ["سیاست‌گذاری فرهنگی", "سیاست خارجی جمهوری اسلامی ایران", "قدرت نرم", "آیت‌الله خامنه‌ای", "دیپلماسی فرهنگی"]}
{"id": 21, "body": "ابن سینا با آنکه فیلسوفی مشایی است، اما در برخی از آثار از جمله قصیده عینیه تفکراتی اشراقی و در برخی چون نمط العارفین اشارات و تنبیهات گرایشی آشکار به تحلیل مقامات عرفانی دارد. مطالعه آثار وی و مقایسه این آثار با افکار عرفا و صوفیان برجسته معاصر و ماقبل وی نشان می‌دهد که ابن‌سینا در برخی از این نوشته‌ها متأثر از آن‌ها بوده است. ابن‌سینا در برخی از رسائل و کتاب الاشارات و التنبیهات (نمط هشتم، نهم و دهم) اصطلاحات عرفا را وارد کرده است از مراتب سیر سالکان سخن گفته و به توجیه کرامات اولیاء پرداخته است. در میان آثار فراوان ابن سینا، لازم است بررسی تطبیقی اصطلاحات به کار برده شده عرفانی در نمط های پایانی اشارات و رساله های عرفانی او، با دیدگاه عرفای قرن پنجم همچون خواجه عبدالله انصاری، ابوعبدالرحمان سلّمی، ابوالقاسم قشیری، ابوالحسن الخرقانی و ابوسعید ابوالخیر... صورت پذیرد. در این پایان نامه سعی شده است مفاهیم عرفانی نمط نهم با اصطلاحات تصوف توضیح داده شود.", "keywords": ["ابن سینا", "اصطلاحات عرفانی", "تصوف", "اشارات و تنبیهات", "ابوسعید ابوالخیر"]}
{"id": 22, "body": "این تحقیق رویکردهای علامه طباطبایی و ابن عاشور درباره‌ی چهار قاعده‌ی \"ترادف\"  \"اشتراک لفظی\"  \"سبب نزول\" و \"وحدت غرض سوره\" در قرآن کریم را در دو تفسیر \"المیزان\" و \"التحریر و التنویر\" به صورت تطبیقی و میدانی بررسی و تحلیل کرده است تا از این رهگذر  رویکردهای متقن و زیرساخت‌های اساسی مباحث چهارگانه‌ی فوق در این دو تفسیر  شناسایی شده و پس از تصحیح و تنقیح  در اختیار مفسّران قرآن کریم قرار گیرد.علامه و ابن عاشور  هردو از باورمندان به وجود ترادف در قرآن کریم بوده و به طور گسترده رویکردهای متنوعی از کاربرد این قاعده‌ی زبانی را در تفاسیر خود به نمایش گذارده‌اند. برآیند کلّی عملکرد دو مفسّر در حوزه‌ی ترادف  ضمن آنکه نشانگر توجّه هر دو مفسّر در این زمینه است  دیدگاه کسانی که اتهام بی‌توجّهی به ترادف در قرآن کریم را متوجّه علامه می‌کنند باطل می‌نماید. از رویکردهای مشترک این دو مفسّر درحوزه‌ی \"ترادف\"  می‌توان به عدم جواز عطف دو مترادف  لزوم بهره‌گیری از روابط بینامتنی در اثبات یا ردّ ترادف  امکان جانشینی الفاظ مترادف تام و لزوم توجّه به سیاق اشاره کرد؛ چنان‌که فزونی معنا به سبب وجود واج‌های اضافه در واژه از مفترقات بین دو مفسّر در این حوزه است. در زمینه‌ی اشتراک لفظی نیز مانند ترادف  هر دو مفسّر به وجود پدیده‌ی اشتراک لفظی در زبان باور داشته و دلایلی برای آن برشمرده‌اند و آنگاه مبانی خود را در به کارگیری این قاعده در مصادیق قرآنی اعمال کرده‌اند. علامه طباطبایی و ابن عاشور هر دو از زوایای متعدد  گاه مشترک و گاه متفاوت به اشتراک لفظی نگریسته‌اند؛ از جمله‌ی مشترکات بین این دو  عبارتند از: ضرورت شناخت همنشینی‌های ویژه  لزوم توجّه به تضمین نحوی و قواعد صرفی و ضرورت رعایت تناسب معنای لفظ مشترک با سیاق. از مفترقات بین دو مفسّر در این حوزه  می‌توان به اعتقاد علامه به ممنوعیت حمل هم‌زمان لفظ مشترک بر چند معنا اشاره کرد که ابن عاشور درست در نقطه مقابل علامه به جواز این مسأله معتقد است و به طور هم‌زمان لفظ مشترک را بر چند معنا حمل می‌کند و به طریق اولی از آیه چند معنای هم‌زمان برداشت می‌کند. در برآیند کلّی  علامه در دو حوزه‌ی ترادف و اشتراک لفظی  که به طور خاص در این پژوهش  حوزه‌های قواعد ادبی محسوب می‌شوند  گسترده‌تر از ابن عاشور عمل کرده است که خود گویای آن است که بر خلاف تصوّر برخی از افراد  تفسیر قرآن به قرآن  به گونه‌ای جامع و به طوری که شایسته‌ی هر تفسیر صحیحی از قرآن کریم است  به لغت و ادبیات عرب توجّه دارد و آن را نادیده نمی‌گیرد. در باب اسباب نزول  گرچه علامه به روایات سبب نزول نقدهای زیادی دارد و حتّی گاه صریحاً آن را رد می‌کند و هرچند روح متعالی قرآن را در فهم  بی‌نیاز از غیر دانسته امّا هرجا زمینه‌ی اعتماد به روایات فراهم بوده  از آن بهره برده است و نمی‌توان به بی‌توجّهی علامه به روایات سبب نزول حکم کرد؛ چنان‌که رویکردهای متعدد و متنّوع او در مقایسه با ابن عاشور  مویّد این مطلب است؛ وی از اسباب نزول در تفسیر در موارد لزوم استفاده کرده و رویکردهای گوناگونی برای استفاده یا عدم استفاده از اسباب نزول در تفسیر به مخاطب ارائه کرده که توجّه خواننده را به خود جلب می‌کند. ابن عاشور نیز افراط و تفریط را در زمینه‌ی اسباب نزول نادرست خوانده و معتقد به پالایش روایات این حوزه و انتخاب صحیح ‌ترین آنها و استفاده در جهت فهم بهتر است. برخی از رویکردهای مشترک علامه و ابن عاشور در این زمینه عبارتند از: امکان بازسازی سبب نزول با استفاده از سیاق و روابط بینامتنی  ضرورت هم‌خوانی", "keywords": ["المیزان", "وحدت غرض سوره", "اسباب نزول", "التحریر و التنویر", "اشتراک لفظی", "علامه طباطبایی", "ترادف", "قواعد تفسیر", "ابن عاشور"]}
{"id": 23, "body": "به جهت اهمیت موضوع نبوت، این پژوهش با موضوع بررسی آموزه نبوت در اندیشه امامیه و اسماعیلیه با تأکید بر دیدگاه‌های خواجه نصیر، سید مرتضی، ابویعقوب سجستانی و ابوحاتم رازی، از دیدگاه دو عالم شیعه و دو عالم اسماعیلیه، پیرامون پنج محورِ، ضرورت بعثت، فوائد بعثت، راه شناخت پیامبران، اوصاف و ویژگی‌های پیامبران، نبوت خاصه نبی مکرم اسلام (ص) انجام گرفت. دیدگاه هر یک از عالمان مذکور به صورت دو به دو و به تفکیک، درباره هر یک از محورها ذکر شده است و سپس وجوه اشتراک و افتراق مربوط به دیدگاه هر یک از عالمان امامی و اسماعیلی در محورهای فوق مورد بررسی عمیق قرار گرفت. در باب ضرورت بعثت هر چهار متکلم بر اساس قاعده لطف قائل به ضرورت آن هستند. در باب فوائد بعثت می‌توان مجموع کلام چهار متکلم را در تعالی یافتن انسان خلاصه نمود. در باب راه شناخت پیامبران هر متکلمی راه خاصی را ذکر کرده که مهمترین راه مشترک بین آن‌ها معجزه است. در اوصاف پیامبران علم و عصمت از ویژگی‌های مشترک قلمداد شده است. طبیعتاً در نبوت خاصه نیز هر چهار متکلم قائل به نبوت پیامبر اسلام هستند. همچنین وجوه افتراق بین دو عالم امامیه و دو عالم اسماعیلیه پیرامون هر یک از محورها بدین شرح یافت شد: تصویر عالمان اسماعیلیه در اصل نبوت و وحی با تصویر عالمان امامیه متفاوت است؛ راه شناخت نبی در اسماعیلیه وحی و معجزه می‌باشد و اوصافی چون، بشارت به پیامبر بعد، تصدیق پیامبران گذشته، شجاعت، تفاوت در رتبه انبیاء الهی و انسان کامل بودن، در کلام دو عالم اسماعیلیه مطرح شده ولی در کلام دو عالم امامیه وجود ندارد و دو متکلم امامیه بشارت به پیامبر بعد و تصدیق پیامبر گذشته را از راه‌های شناخت پیامبر می‌دانند.", "keywords": ["اوصاف نبی", "نبوت", "سجستانی", "ابوحاتم رازی", "خواجه نصیر", "سید مرتضی"]}
{"id": 24, "body": "هدف این رساله بررسی چالش‌های سیاسی روابط اتحادیه اروپایی و جمهوی اسلامی ایران از معاهده ماستریخت تاکنون می‌باشد. بر این اساس، سوال اصلی این است که چالش‌های سیاسی روابط ایران و اتحادیه اروپایی از معاهده ماستریخت(1992) تاکنون کدامند؟ فرض اولیه این بود که از معاهده ماستریخت تاکنون، عواملی همچون انرژی هسته‌ای، حقوق بشر، روند صلح خاورمیانه و تروریسم به عنوان چالش‌های اساسی، در روابط سیاسی اتحادیه اروپایی با ایران مطرح می‌باشند. در پایان مشخص شد که مسأله انرژی هسته‌ای، حقوق بشر، روند صلح خاورمیانه و تروریسم پررنگ‌تر از دیگر مسائل همچون اختلاف دیدگاه در مورد افغانستان، عراق و رابطه با ایالات متحده در روابط اتحادیه اروپایی با جمهوری اسلامی ایران هستند و تمام جوانب روابط طرفین از این چالش‌ها متأثر بوده است، به طوری که اتحادیه اروپایی بهبود روابط با ایران را به رفع این چالش‌ها منوط کرده است.در زمینه انرژی هسته‌ای، اتحادیه اروپایی همگام با ایالات متحده آمریکا مخالف دستیابی ایران به انرژی هسته‌ای بوده و اعلام می‌کند که اگر ایران توان دستیابی به انرژی هسته‌ای را داشته باشد، می‌تواند به سلاح هسته‌ای نیز دست یابد. اتحادیه اروپایی ادعا می‌کند در زمینه‌هایی چون نقض حقوق زنان، ادعاهای مربوط به استفاده از شکنجه، تحت تعقیب قرار دادن برخی اقلیت‌های خاص، سرکوب آزادی مطبوعات و ... در ایران موجب نگرانی است. به همین خاطر این اتحادیه در اکثر موارد گسترش روابط با جمهوری اسلامی ایران را به رعایت حقوق بشر در ایران منوط می‌کند. موضع ایران در روند صلح خاورمیانه نیز از دیگر چالش‌های سیاسی روابط بین اتحادیه اروپایی و ایران می‌باشد. در بحث تروریسم،‌ اتحادیه اروپایی هر گونه خشونتی را با تروریسم یکی می‌داند و هیچ فرقی بین تروریسم و جنبش‌های آزادی‌بخش ملی قائل نیست و هر دو را مصداق بارز تروریسم می‌داند و آن‌را محکوم می‌کند. در حالی که جمهوری اسلامی ایران اعتقاد دارد مبارزه با اعمال تروریستی، خدشه‌ای به حق مشروع و پذیرفته شده ملت‌های تحت سلطه استعمار و اشغال خارجی برای مبارزه با تجاوز و اشغال‌گری و کسب حق تعیین سرنوشت وارد نخواهد کرد.", "keywords": ["سیاست خارجی", "روند صلح خاورمیانه و تروریسم", "اتحادیه اروپایی", "تروریسم", "پیمان ماستریخت", "روابط سیاسی", "اتحادیه اروپا", "انرژی هسته‌ای", "حقوق‌بشر", "چالش سیاسی", "جمهوری اسلامی ایران"]}
{"id": 25, "body": "ضرورت همسان سازی حقوق جزای اسلامی با حقوق جزای عرفی در جهان رو به عرفی شدن و سکولاریزاسیون، رخدادی است که پس از ظهور مدرنیته، غلبه عقلانیت تجربی، حاکمیت و گسترش شبکه های اطلاع رسانی، تقارب جوامع و ممالک و دگرگونی وسیع در نگرش انسان مدرن، پدید آمده است. پس از پیروزی انقلاب اسلامی، کشور عزیزمان ایران نیز از این تقابل مصون نبوده و ترس آن می رود اعتقادات دینی مغلوب این فرایند گردد. بنابراین در جهت حل بخشی از معضل چالش برانگیز در عرصه تعارض بین حقوق جزای اسلامی با حقوق جزای عرفی، پژوهشگر طرح همسان سازی را به اثبات رسانده تا بتواند گامی کوتاه برای آینده بلند نظام اسلامی بردارد. مقصود از همسان سازی، تطابق و مقایسه عناوین شرعی با مقتضیات زمان و مکان، مطالبات عرف عامه و عقلا است، به طوری که به جای حرکت بنیادگرایانه شرعی سازی عرف، عرفی سازی شرع به معنای تحقق نظام عرف شرعی یا شرع عرفی صورت پذیرد. به این ترتیب همسان سازی شرع با عرف در عمل به عقلانی شدن دین حداقلی می انجامد. عقلانیت شرعی، سازوکار عقلی شدن شریعت را دنبال کرده، منزلت عقل را در نزد شرع به اثبات رسانده، درباره ماهیت حکم، موضوع شناسی، تلازم عقل و شرع، استقلال عقل در فهم شریعت، سخن رانده، ملازمه عقل و شرع در گذر تاریخ که محل بحث حامیان عقل و طالبان شرع به ویژه اصولیون و اخباریون بوده را، تبیین می نماید. در عصر حاضر، که عصر حاکمیت مطلق مدرنیته و عقلانیت علمی و تجربی به ویژه در جوامع باز و فراسنتی است، جهت کاربردی کردن این نوع احکام به سمت و سوی سازگاری با عرف زمانه پیش می رود. این مهم به وسیله همسان سازی شرع با عرف زمانه و عقلانیت عرفی محقق می گردد. همسان سازی با تکیه بر جایگاه راستین اجتهاد صورت می پذیرد. ماهیت اجتهاد چیزی جز تطابق احکام فقهی با موضوعات مستحدثه مربوط به زندگی مسلمین نیست. اجتهاد فرایند سازگاری فقه با مقتضیات زمان و مکان است. به عبارت دیگر دو پایه اجتهاد، تطابق عقلانیت دینی و شرعی با عرف زمانه است. فهم دین، کشف و استنباط احکام شرعی، بدون درک اوضاع زمانه و مطالبات عصری، ناقص و ابتر می ماند. این رساله با نگرش مدارا جویانه، تساهل گرایانه، لحاظ کردن اوضاع زمانه و عقلانیت عرفی به دنبال طرح و ارایه تلقی جدید از احکام جزایی بر اساس همسان سازی شرع با عرف می باشد.", "keywords": ["عقلانیت شرعی", "اجتهاد", "احکام ثانویه", "حقوق جزای عرفی", "عقلانیت عرفی"]}
{"id": 26, "body": "احزاب به عنوان نهادی سیاسی و ابزاری برای کسب قدرت در قرن هجده میلادی در اروپا تولد یافتند. تحولات سیاسی و پیدایش بسترهای دموکراتیک در آن مقطع از تاریخ اروپا، در شکل گیری احزاب نقش مهمی داشتند. تحزب را می توان به تعبیر ساده آن، تلاش گروهی و سازمان یافته برای کسب قدرت سیاسی نامید. با این توضیح روشن می شود، احزاب در جوامعی شکل می گیرند که مشارکت مردم در اداره حکومت مورد پذیرش باشد و امکان فعالیت های سیاسی برای افراد و گروه‌ها به رسمیت شناخته شده باشد. بررسی «جایگاه و کارکارد احزاب در حقوق اساسی جمهوری اسلامی ایران با توجه به نظریه ولایت فقیه» سئوال این پژوهش بوده که با روشی تحلیلی-توصیفی به آن می پردازیم. ورود احزاب به ایران همچون بسیاری از دیگر پدیده های مدرن به دوره مشروطه باز می گردد. در اصل بیستم قانون اساسی مشروطه به گونه ای تلویحی به احزاب(انجمنها و اجتماعات) اشاره شده بود. پس از پیروزی انقلاب اسلامی، در اصل بیست و ششم قانون اساسی، از احزاب در کنار سایر عناوین مذکور در آن اصل، نام برده شده و فعالیت این نهاد سیاسی آزاد اعلام می شود. نکته ای که بیانگر نگاه موسّع قانون اساسی به احزاب است. در سال 1360 با تصویب قانون فعالیت احزاب، قانونگذارِ قانون عادی به این موضوع پرداخته و شرایط و ضوابط جدیدی برای فعالیت احزاب بر می شمارد. در نتیجه، شکل گیری احزاب در نظام سیاسی جمهوری اسلامی ایران که مبتنی بر اصل ولایت فقیه است؛ امکان پذیر بوده و توجه قانون اساسی به این نهاد سیاسی، دلیل این مدعا است. وجود مبانی دینی و فقهی برای تحزب از دیگر دلایل پذیرش احزاب در جمهوری اسلامی ایران است. کلیه مبانی فقهی که موید مشارکت سیاسی بوده و بیانگر تایید این مفهوم در اسلام است همچون بیعت، شورا، امر به معروف و نهی از منکر و نصیحت به ائمه مسلمین از این جمله است. در کنار دلایل مورد اشاره باید به مبانی دینی و فقهی دیگری اشاره نمود که موید حزب(مفهومی که اخص از مشارکت سیاسی است) باشند. کارِگروهی ، تعاون و لرزوم تناسب ابزار و وسیله در فریضه امر به معروف و نهی از منکر(مقدمه واجب) از دیگر دلایلی است که حزب را به معنای خاص آن تایید می کند.", "keywords": ["حزب سیاسی", "ولایت فقیه", "جمهوری اسلامی ایران", "جایگاه", "قانون اساسی", "احزاب", "مشارکت سیاسی", "حقوق اساسی", "نظام سیاسی"]}
{"id": 27, "body": "هدف این پژوهش بررسی تاثیر سازه های روانشناسی برکاهش تنیدگی شغلی کارکنان کمیته امداد امام (ره) قم است.تحقیق حاضر از لحاظ نوع پیمایشی است و از لحاظ هدف کاربردی است. جامعه آماری در این تحقیق شامل کلیه کارکنان کارکنان کمیته امداد امام خمینی(ره) استان قم می باشد که 388 نفر بوده است.براساس این فرمول،حجم نمونه 193 محاسبه شد که برای اطمینان بیشتر تعداد نمونه 200نفر تعیین شد.روش نمونه گیری، طبقه ای تصادفی می باشد. ابزار اندازه گیری،پرسشنامه استرس شغلی اسپیلبرگر (SJSI))و پرسشنامه توانمندسازی روانشناختی اسپریتزر و میشرا بوده است.نتایج تجزیه و تحلیل اطلاعات نشان داد احساس شایستگی، احساس اعتماد، احساس خودکارآمدی ، احساس معنا دار بودن و احساس موثر بودن بر کاهش تنیدگی شغلی کارکنان کمیته امداد امام(ره) قم تاثیر معناداری دارد.همچنین نتیجه تحلیل رگرسیون نشان داد احساس شایستگی با پیش بینی بیش از 52 درصد، احساس خودکارآمدی با 41 درصد، احساس موثر بودن با 32 درصد، احساس اعتماد 29درصد، احساس معنی دار بودن با 18 درصد بیشترین نقش را در تبیین تنیدگی شغلی برعهده دارند.", "keywords": ["احساس معنا‌دار بودن", "احساس موثر بودن", "کارکنان کمیته امداد امام ( ره ) قم", "احساس خودکارآمدی", "تنیدگی شغلی", "احساس شایستگی", "احساس اعتماد"]}
{"id": 28, "body": "آزادی بیان وآزادی مطبوعات یکی از حقوق مسلم انسان هاست واز منظر جهانی و نیز  شرعی از اهمیت بسزایی برخوردار می باشد. در اصل 24 قانون اساسی برای اصل آزادی بیان دو محدودیت ذکر گردیده است:الف: مخل به مبانی اسلامی  ب: مخل حقوق عمومی که هر دوی این تعاریف کلی وغیر واضح هستند . از آنجایی که ابهام در این دو قید ممکن است از یک سو به گسترش گستره ی  شمولیت این محدودیت ها ومحدودیت شدن بیش از حد حیطه ی  این قیدها شود وباعث سو استفاده از آزادی مطبوعات گردد ، ارائه  تعریفی منطقی ومطابق مقصود واضع از دو مفهوم مبانی اسلامی وحقوق عمومی ونیز اخلال ضروری به نظر می رسد. به نظر می رسدمنظور از مبانی اسلام مندرج در اصل 24 قانون اساسی تمام مسلمات دینی است که خدشه وارد شدن به آن باعث تزلزل عقیدتی در مردم می شود. و نیز معنای حقوق عمومی در اصل 24 غیر از معنای اصطلاحی حقوق آن است که به رابطه ی بین دولت وحکومت وتنظیم رژیم حاکمیتی می پردازد بلکه اعم از حقوق عمومی به معنای حقوق اجتماعی وحقوق خصوصی به معنای حقوق تک تک افراد جامعه است. در این تحقیق در پی آنیم که تعریفی روشن تر از این دو مفهوم ارائه دهیم.", "keywords": ["مطبوعات", "آزادی بیان", "اخلال", "جمهوری اسلامی ایران", "قانون اساسی", "اسلام", "مبانی اسلام", "حقوق عمومی", "احکام فقهی", "آزادی مطبوعات"]}
{"id": 29, "body": "کتب اربعه شیعه مشتمل بر احادیث مشترک و مشابه زیادی هستند که در برخی موارد با هم اختلاف نقل دارند. این اختلافات در ابعاد گوناگون از حرف تا جمله به چشم می‌خورند. پس از بررسی و مقایسه‌ی این احادیث مشخص شد که این اختلافات از سه حالت کلی خارج نیستند؛ یا یکی از دو حدیث نسبت به دیگری در حرف، کلمه، عبارت یا جمله «مزید» است یا «تغییر و تبدیل» داشته یا پدیده «قلب» رخ داده است. عواملی چون «نقل به معنا»، «تقطیع»، «اضافات راوی» و «تصرف عمدی» معمولاً باعث اختلاف در نقل احادیث مشابه هستند. این اختلاف سهواً یا عمداً ممکن است بر معنای‌‌ حدیث تأثیر گذار باشد و حکم معصوم (ع) را تغییر دهد و یا مانند بیشتر مواردی که در بررسی‌ها مشخص شد تغییر زیادی در معنا ایجاد نکند. با مقایسه احادیث مشابه در کتب اربعه و کتب حدیثی پیش از آن‌ها در بیشتر احادیث نمی‌توان به قطع یقین گفت که علت این اختلافات از ناحیه چه کسی است لذا این اختلافات می‌تواند از ناحیه‌ی راوی، نویسنده و یا نسخه برداران دوره‌های قبل باشد. همچنین نقل به معنا، بیشترین علت اختلاف نقل است و علت اصلی آن را هم می‌توان ضعف حافظه بشری در انتقال عین الفاظ دانست. در مرتبه دوم نیز بیشترین علت اختلاف نقل تقطیع است که در احادیث طولانی و چند بخشی نمایان است و به دلیل استخراج موضع حاجت و یا باب بندی کتب رخ داده است و در الکافی کمتر از سه کتاب دیگر اتفاق افتاده است.", "keywords": ["احادیث مشترک", "اختلاف نقل", "الکافی", "کتب اربعه"]}
{"id": 30, "body": "چکیده:       دراین پژوهش مقایسه اختلالات اضطرابی وسبک های دلبستگی در کودکان پرورش یافته به شیوه ی فرزندپروری (تربیت)اسلامی باسایر کودکان بررسی شد.انواع شیوه های فرزند پروری  در دو تقسیم بندی کلی شامل : شیوه های فرزند پروری رایج در جهان (مستبدانه -مقتدرانه-سهل گیرانه -بی اعتنا و...)وشیوه فرزند پروری اسلامی می باشد.طرح این پژوهش علی مقایسه ای است.در این پژوهش نمونه آماری شامل 100نفر بود واز سه پرسشنامه شامل پرسشنامه محقق ساخته شیوه فرزند پروری اسلامی،مقیاس اضطراب اسپنس(1998)و پرسشنامه روابط میانی دلبستگی هالپرن وکوپنبرگ(2006)برای جمع آوری داده ها استفاده شد.روش آماری این پژوهش آزمون tوتحلیل واریانس چند متغیری بود.نتایج نشان دادکه کودکان پرورش یافته با روش فرزند پروری اسلامی از لحاظ میزان اضطراب کلی ،اضطراب تعمیم یافته وهراس از مکانهای باز و نیز از لحاظ دلبستگی اجتنابی و دوسوگرا نسبت به سایرکودکان پایین تر هستند که این تفاوت از لحاظ آماری معنی دار بود.پس می توان نتیجه گرفت که در شیوه فرزند پروری اسلامی،توجه به سه دوره سید،عبد و وزیر وانجام رفتارهای متناسب با ویژگی های هر مرحله موجب کاهش اضطراب کلی و همچنین کاهش دلبستگی های نا ایمن در کودکان می گردد.", "keywords": ["اختلالات اضطرابی", "شیوه فرزند پروری اسلامی", "سبک‌های دلبستگی", "شیوه فرزند پروری"]}
{"id": 31, "body": "هدف از پژوهش حاضر، تبیین رابطه بین اخلاق اسلامی کار و تعهدسازمانی با رضایت شغلی کارکنان اداره کل حمل و نقل و پایانه‌های استان فارس در سال 1393 بود. این پژوهش به روش توصیفی از نوع همبستگی صورت گرفت. جامعه‌ی مورد مطالعه کلیه کارکنان اداره کل حمل و نقل و پایانه‌های استان فارس در سال 1393 بود که بالغ بر 200 نفر است، با استفاده از روش نمونه‌گیری تصادفی ساده، طبق جدول مورگان نمونه آماری به حجم 130 نفر انتخاب گردید. برای جمع‌آوری داده‌ها از پرسشنامه-های رضایت شغلی جی دی آی(اسمیت، 1996)، اخلاق اسلامی یوسف و همکاران (2000) و تعهد سازمانی آلن و مایر(1977) بهره گرفته شد و برای تجزیه و تحلیل داده‌ها در سطح آمار توصیفی از میانگین و انحراف معیار و در سطح آمار استنباطی از تحلیل رگرسیون و ضریب همبستگی پیرسون استفاده شد. بین اخلاق اسلامی کار و تعهد سازمانی با رضایت شغلی رابطه مستقیم و معناداری وجود دارد. بین تعهد مستمر و هنجاری با رضایت شغلی رابطه مستقیم و معناداری وجود دارد.  متغیر تعهد سازمانی نسبت به دیگر متغیر پیش بینی کننده قوی تری برای رضایت شغلی می باشد و در بین ابعاد تعهد سازمانی، بعد تعهد هنجاری نسبت به دیگر متغیرها پیش بینی کننده قوی تری برای رضایت شغلی می باشد.", "keywords": ["اداره کل حمل‌ونقل و پایانه‌های استان فارس", "کارکنان", "تعهد سازمانی", "فارس ( استان )", "رضایت شغلی", "اخلاق اسلامی"]}
{"id": 32, "body": "هدف از پژوهش حاضر، تبیین بایسته های معرفت شناختی اخلاقِ باور و نقش تفکر انتقادی در آن به منظور ارائه الگوی نظری آموزش اخلاقِ باور است. بدین منظور از روش تحلیل مفهومی برای تبیین بایسته های اخلاقِ باور و نقش تفکر انتقادی در آن استفاده شده و یافته های پژوهش نشان می دهد که ادعای اخلاقِ باور مستلزم پذیرش بایسته های معرفتی از جمله؛ اراده گرایی، ارتباط شبکه ای باورها، فعل متعاقبِ باور، وظیفه گرایی از نوع معرفتی، قرینه گرایی و درون گروی می باشد. از بین این بایسته ها، وظیفه گراییِ معرفتی از اهمیت خاصی برخوردار است؛ چرا که برای فراهم آمدن دلایل و قراین لازم، فاعلِ شناسا را به کندوکاو وامی دارد. این کاوشگریِ معرفتی باید قاعده مند باشد تا بتواند قراین لازم را برای باور مهیا سازد و از طرف دیگر، تفکر انتقادی متشکل از مهارت هایی از جمله؛ پرهیز از قضاوت عجولانه، پرسشگری، استقصاء، بداهت، انعطاف پذیری، پیگیری تردیدها، استماع نظرات مخالف، تفکیک باور از صاحب باور، ... است که هر کدام می توانند به عنوان یک قاعده در فرایند کندوکاو معرفتی به کار رفته و مسیر وظیفه گرایی معرفتی را قاعده مندانه پیش برند. در نهایت نیز با توجه به اهمیت اخلاقِ باور در فرایند تعلیم و تربیت، با استفاده از روش استنتاج قیاسی به ارائه الگویی نظری برای آموزش اخلاقِ باور با تأکید بر اهداف و اصول تربیتی، پرداخته شده است. در این راستا، رعایت اخلاق در فرایند کسب باورها به عنوان هدف غایی، و موجه نمودن باورها(استحقاقِ معرفتی در قبالِ باورها) به عنوان هدف واسطه ایِ الگوی آموزش اخلاقِ باور تبیین شد. مبانی حاصل از تحلیل ایده اخلاقِ باور برای استنتاج اصول تربیتی نیز عبارت بودند از اراده گرایی، قرینه گرایی، وظیفه گرایی، درون گرایی. در نهایت نیز اصول استنتاج شده برای آموزش اخلاقِ باور عبارت بودند از مسئولیت اجتماعی، تکیه بر شواهد و قراین، اولویت درستی بر نتایج خوشایند، تعقل، حقیقت جویی، تفکیک باور از صاحب باور، و آگاهی فاعل شناسا به عوامل توجیه باور.", "keywords": ["الگوی نظری", "تفکر انتقادی", "بایسته‌های معرفت شناختی", "اخلاق باور"]}
{"id": 33, "body": "سازمان های دفاعی از جمله سازمان های پیچیده ایی هستند که از کارکنان آنها باید دارای ویژگی هایی خاصی از منظر اخلاق حرفه ای باشند. چنانچه این مدل سازمان ها رویکرد تحقیقاتی و پروژه محور داشته باشند ، اخلاق حرفه ای جزو پارامترهای کلیدی سازمان در تحقق اهداف محسوب می شود. ضمنا رابطه مدیریت دانش با عملکرد سازمان جزو موضوعاتی است که تحقق اهداف سازمان متاثر از اخلاق حرفه ای کارکنان است.لذا در این تحقیق با توجه به وضعیت موجود سازمان مورد مطالعه برآن شدیم تا ضمن تبیین شاخص های اخلاق حرفه ای در سازمان مورد مطالعه ، چگونگی تاثیر اخلاق حرفه ای ،خلق دانش را بر عملکرد سازمان مورد مطالعه قرار دهیم. در این تحقیق از نظرات خبرگان سازمان در طراحی مدل مفهومی استفاده شد. از نرم افزار آماری SPSS  Statistics 21 برای تجزیه تحلیل اطلاعات جمع آوری شده از جامعه ی آماری مورد نظر استفاده شد. در این تحقیق برای بررسی قابلیت اطمینان برای هر متغیر الفای کرونباخ ، برای بیشترین میانگین و کمترین شاخص ها با توجه به لیکرت بودن پرسشنامه ، از روش تحلیل میانگین شاخص های انسانی و اولویت بندی شاخص ها،آزمون کایزر و بارتلت  برای بررسی نتایج تحلیل عاملی  ، و نودار اسکری پلات و ماتریس چرخشی استفاده شد.مدل پیشنهادی در نهایت پس از تایید مدل مفهومی طرح( محقق ساخته) ، رابطه بین شاخص های متغیرها از طریق جدول Correlations تعیین و ارائه گردید.درانتهای طرح پیشنهادهایی نیز ارائه گردید. البته با توجه به سازمان مورد مطالعه و رعایت مسائل طبقه بندی پیشنهادات به صورت کلی بیان شده است.", "keywords": ["عمل‌کرد سازمان", "دانش", "مدیریت دانش", "خلق دانش", "اخلاق حرفه‌ای"]}
{"id": 34, "body": "هدف پژوهش حاضر تبیین رابطه بین اخلاق حرفه ای و معنویت محیط کار با عملکرد دبیران مرد ناحیه 3 شیراز بوده است. روش تحقیق توصیفی از نوع همبستگی بوده است. جامعه مورد مطالعه، شامل تمامی دبیران مرد ناحیه 3 شیراز در سال 1394 بوده است. با توجه به اینکه تعداد کل کارکنان 300 نفر می باشد، جهت نمونه گیری از بین افراد جامعه با توجه به جدول مورگان، تعداد 169 نفر به روش نمونه‌گیری تصادفی ساده انتخاب شدند. ابزار اندازه گیری در این تحقیق شامل سه پرسشنامه اخلاق حرفه ای مرزبان (1389)،معنویت محیط کار میلمن و همکاران (2003) و عملکرد دبیران دژکام (1387) بوده است جهت تجزیه و تحلیل از روشهای آمار توصیفی (میانگین و انحراف استاندارد) و در سطح آمار استنباطی از آزمون همبستگی پیرسون و رگرسیون همزمان استفاده شده است نتایج حاکی از آن است که بین اخلاق حرفه ای و معنویت محیط کار با عملکرد دبیران رابطه وجود دارد بین ابعاد اخلاق حرفه ای با عملکرد دبیران رابطه وجود دارد بین ابعاد معنویت محیط کار با عملکرد دبیران رابطه وجود دارد. ابعاد اخلاق حرفه ای قادر به پیش بینی عملکرد دبیران می باشد ابعاد معنویت محیط کار قادر به پیش بینی عملکرد دبیران می باشد اخلاق حرفه ای و معنویت محیط کار قادر به پیش بینی عملکرد دبیران می باشد.", "keywords": ["شیراز", "عمل‌کرد دبیران", "ارزیابی عمل‌کرد", "محیط کار", "معنویت محیط کار", "معنویت", "اخلاق حرفه‌ای", "معلم"]}
{"id": 35, "body": "پرداختن به نقش روایت در فلسفه اخلاق موضوعی است جذاب که هم می‌تواند یاری‌سان حوزه روایت‌شناسی و هم فلسفه اخلاق باشد. هدف این نوشتار در وهله نخست بررسی نسبت بین روایت و اخلاق در آرای پل ریکور، فیلسوف، روایت‌شناس و هرمنوتیک‌شناس معاصر فرانسوی است. سپس می‌کوشد به ارزیابی این مباحث از دیدگاه‌های اسلامی بپردازد. برای این منظور پس از طرح مقدمات تحقیق، تلاش شده با بررسی منابع مربوطه و تحلیل آنها سرشت و مؤلفه‌های اصلی روایت از نظر ریکور احصا گردد که بازنمایی یا میمسیس، توالی رویدادها و از همه مهم‌تر طرح یا پیرنگ را شامل می‌شود. سپس سیر تفکر ریکور برای پیوند دادن برداشت وی از روایت به زندگی و اخلاق پی گرفته می‌شود و معلوم می‌گردد که هویت روایی حلقه واسط روایت، وجود، فهم و در نهایت اخلاق است. بررسی آرای اخلاقی ریکور نشان می‌دهد که این آرا، تقریری حداقلی از اخلاق روایت با ماهیتی دوگانه و متشکل از اخلاق فضیلت- اخلاق وظیفه‌باور است. در ادامه کنکاش در نسبت روایت و اخلاق در نظرات ریکور نشان می‌دهد که به‌رغم آنکه مفهوم «اخلاق روایت» نمی‌تواند دربرگیرنده تمام ابعاد نظرات ریکور در این زمینه باشد، اما روایت از برخی جهات اهمیت فراوانی برای اخلاق دارد؛ از جمله به‌عنوان بنیان خویشتن؛ ابزار دخالت دادن «دیگری» در زندگی؛ به‌عنوان شیوه انتساب کنش؛ به‌عنوان محمل و وسیله امکان تخیل؛ واسطه پوئتیک بین «است» و «باید»؛ و در نهایت اهمیت روایت برای تعمیق اخلاق فضیلت، پرورش حکمت عملی و آموزش و انتقال اصول اخلاقی. همچنین ارزیابی آرای وی از منظر دیدگاه‌های اسلام در شش محور هرمنوتیک، روایت، نفس، پروا و تقوا، اخلاق فضیلت و اخلاق وظیفه‌باورانه تباین و تشابه این دو حوزه را نشان می‌دهد. به این ترتیب که آرای ریکور در زمینه هرمنوتیک عمدتاً با تفسیر و تأویل در سنت تفسیری اسلام ناسازگار است. در خصوص روایت در اسلام، می‌توان از قصص قرآن، سیره‌نویسی و احادیث و روایات با عنوان روایت تاریخی به معنای مورد نظر ریکور یاد کرد. برداشت وی از نفس با دیدگاه‌های اسلامی کاملاً متباین است. اما در زمینه ربط پروا و تقوا و اخلاق فضیلت، نقاط اشتراکی دیده می‌شود. در نهایت تقریر ریکور در اخلاق وظیفه‌باور با سنت فلسفه اخلاق اسلامی که عمدتاً فضیلت‌محور است، سنخیتی ندارد.", "keywords": ["اخلاق روایت", "پل ریکور", "اخلاق فضیلت", "هویت روایی"]}
{"id": 36, "body": "در عصر حاضر که مدیران با تنوع ارزشی و فرهنگی در محیط کار مواجه هستند، مدیریت اخلاق از جایگاه و اهمیت والایی برخوردار است. بسیاری از مطالبی که تا امروز درباره اخلاق کار نوشته شده است مرتفع کننده نیازهای عملیاتی و کاربردی سازمان ها نیست. امروزه سازمان ها برای نهادینه کردن اخلا قیات در اعضای سازمانی خود، به تکنیک ها و ابزارهای متعددی متوسل شده اند. از این رو، در این پژوهش، تلاشی بر بررسی اهمیت و تأثیر اخلاق کار در ایران با تأکید بر اصول اخلاق اسلامی و فرهنگ جاری و حاکم بر سازمان ها، نه تنها به صورت نظری بلکه بصورت علمی و کاربردی داشته است. لذا مدل اخلاق کار اسلامی برای بکارگیری این اصول در دانشگاه علوم پزشکی اصفهان با بررسی تأثیر متغیرهای مورد نظر بر رفتار شهروندی سازمانی با لحاظ نمودن متغیرهای واسطه ای ارزش ها و دلبستگی شغلی و توجه به اخلاق کار و فرهنگ سازمانی ایران مورد آزمون قرار گرفت. با توجه به اهداف پژوهش در راستای سنجش مدل، روش پیمایش مورد استفاده قرار گرفت وپرسشنامه در میان اعضای جامعه آماری، توزیع و جمع آوری شد. جهت تجزیه و تحلیل اطلاعات از روشهای آمار توصیفی و تحلیلی با استفاده از نرم افزارspss و در روش معادلات ساختاری از نرم افزار لیزرل استفاده شد. تحلیل های آماری انجام شده حاکی از آن است که الگوی به دست آمده در این تحقیق، معنی دار بوده و تئوری پیشنهادی محقق مبنی بر اجزای تشکیل دهنده با مدل اخلاق کار اسلامی و رفتار شهروندی سازمانی در دانشگاه تایید می شود . سهم نظری محقق در پژوهش حاضر، طراحی مدل اخلاق کار اسلامی با رفتار شهروندی سازمانی با لحاظ نمودن ارزش ها و دلبستگی شغلی برای بخش دولتی بود که در سطح کشورهای اسلامی مفهوم جدید و در سطح کشور نخستین جستار در این ارتباط محسوب می شود. یافته های تحقیق نشان میدهد که بالاترین ضریب همبستگی در میان متغیرهای این پژوهش مربوط به رابطه بین ارزش های شغلی و رفتار شهروندی سازمانی می باشد. همچنین تعیین گردید که مولفه ایمان از متغیر اخلاق کار اسلامی بر ارزش ها و دلبستگی شغلی دارای اثر مستقیم و مثبت می باشد و همچنین از میان مولفه های اخلاق کاراسلامی بیشترین اثر کلی بر رفتار شهروندی سازمانی، مربوط به مولفه پشتکار و جدیت در کار و برابر 0/18 می باشد و از میان متغیر های واسطه نیز بیشترین اثر کل مربوط به ارزش های شغلی و برابر با 0/43 است.", "keywords": ["دلبستگی", "دلبستگی شغلی", "اخلاق کار", "ارزش", "دانشگاه علوم پزشکی اصفهان", "ارزش شغلی", "رفتار شهروندی سازمانی", "اخلاق اسلامی", "ارزشیابی شغلی", "اخلاق کار اسلامی"]}
{"id": 37, "body": "فرسودگی شغلی و تمایل به ترک خدمت دو پیامد ناشی از نادیده گرفتن برخی معیارها و عوامل در محیط های کار می باشند که می توانند سازمانها را دچار مشکل کنند . سازمان ها به دلیل بروز فرسودگی شغلی در بین کارکنان هزینه های زیادی، از جمله غیبت کارکنان از محل کار، کاهش کیفیت کار، تعارضات بین فردی با همکاران، تمایل به ترک خدمت و در نهایت ترک خدمت را متحمل می شوند. هدف این پژوهش بررسی نقش واسطه ای کار شیفتگی در تاثیرگذاری اخلاق کار اسلامی  و هوش معنوی بر فرسودگی شغلی و تمایل به ترک خدمت در بین معلمان مدارس در شهرستان لنگرود می باشد. روش پژوهش حاضر از نظر هدف ، کاربردی و بر حسب روش ، تحقیقی توصیفی از نوع همبستگی می باشد که با به کارگیری ابزار پرسشنامه و روش پیمایشی داده های مورد نیاز جمع آوری شده است. جامعه آماری این تحقیق معلمان دوره متوسطه شهرستان لنگرود به تعداد 412 نفر است که با استفاده از روش نمونه گیری تناسبی در دسترس (سهمیه ای) تعداد 192 نفر به عنوان حجم نمونه آماری تعیین گردیده است. داده های جمع آوری شده از طریق نرم افزارهای SPSS 19  و Smart  PLS 2 مورد بررسی قرار گرفت. یافته های پژوهش حاکی از آن است که متغیر کارشیفتگی به صورت متغیر میانجی جزئی در تاثیرگذاری اخلاق کار اسلامی بر فرسودگی شغلی  و تمایل به ترک خدمت عمل  می نماید.  همچنین یافته ها نشان می دهند که متغیر کارشیفتگی به صورت متغیر واسطه ای کامل در تاثیرگذاری هوش معنوی بر فرسودگی شغلی و تمایل به ترک خدمت عمل می نماید.", "keywords": ["فرسودگی شغلی", "هوش معنوی", "کار شیفتگی", "تمایل به ترک خدمت", "اخلاق کار اسلامی"]}
{"id": 38, "body": "اسلام یکی از موثرترین عوامل شکل گیری و تنظیم دیدگاه ها و رفتار فردی و گروهی در زندگی بشر است. با توجه به اینکه تعهد سازمانی و رضایت شغلی از جمله سازه‌های اثرگذار و تعیین‌کننده در رفتار کارکنان است و همچنین، با توجه به بافت مذهبی و اسلامی ایران، اخلاق کار اسلامی نشات گرفته از قرآن و رهنمودهای پیامبر اکرم و ائمه‌ی اطهار از جمله متغیرهای مهم تعیین‌کننده‌ی تعهد سازمانی است. در نتیجه هدف این پژوهش بررسی نقش اخلاق کار اسلامی بر تعهد سازمانی و رضایت شغلی در بین کارکنان منطقه 3 عملیات گاز است. پژوهش از نظر هدف کاربردی و از نظر روش توصیفی- علی می‌باشد. جامعه آماری عبارتست از کارکنان رسمی منطقه 3 عملیات گاز با مدرک تحصیلی فوق دیپلم به بالا که از بین آنان تعداد 195 نفر به روش تصادفی نمونه‌گیری گردید. داده‌ها پس از جمع‌آوری از طریق پرسش‌نامه بوسیله نرم افزار SPSS مورد تجزیه و تحلیل قرار گرفت. یافتـه‌ها نشان می‌دهد که اخلاق کار اسلامی بر رضایت شغلی و تعهد سازمانی تاثیر مثبت معناداری دارد.", "keywords": ["اسلام", "تعهد سازمانی", "شرکت انتقال گاز ایران", "اخلاق کار", "رضایت شغلی", "کارکنان", "ویژگی جمعیت‌شناختی", "اخلاق کار اسلامی"]}
{"id": 39, "body": "محقق تلاش دارد در این پژوهش به بررسی تاثیر اخلاق کاری اسلامی بر عملکرد شغلی از طریق انگیزش درونی و رضایت شغلی و عزت نفس سازمانی بپردازد. جامعه آماری این تحقیق شامل کارکنان دانشگاه پیام نور استان مرکزی می باشد. تحقیق حاضر از نظر هدف کاربردی و از لحاظ روش علی می باشد. در این راستا ضمن مرور بر ادبیات موضوع و استفاده از منابع کتابخانه ای، محقق از پرسشنامه برای جمع آوری اطلاعات استفاده کرده است که طبق نمونه بین 183 نفر از کارکنان توزیع شده و به 160 پرسشنامه پاسخ داده شده است. فرضیات این پژوهش با نرم افزار لیزرل مورد آزمون قرار گرفته است. نتایج تحقیق حاکی از آن است که: اخلاق کاری اسلامی از طریق انگیزش درونی بر عملکرد شغلی تاثیر معناداری دارد. اخلاق کاری اسلامی از طریق رضایت شغلی بر عملکرد شغلی تاثیر مثبت معناداری دارد. اخلاق کاری اسلامی از طریق عزت نفس سازمانی بر عملکرد شغلی تاثیر مثبت معناداری دارد. اخلاق کاری اسلامی بر انگیزش درونی تاثیر مثبت معناداری دارد. اخلاق کاری اسلامی بر رضایت شغلی تاثیر مثبت معناداری دارد. اخلاق کاری اسلامی بر عزت نفس سازمانی تاثیر مثبت معناداری دارد. انگیزش درونی بر عملکرد شغلی تاثیر مثبت معناداری دارد. رضایت شغلی بر عملکرد شغلی تاثیر مثبت معناداری دارد. عزت نفس سازمانی بر عملکرد شغلی تاثیر مثبت معناداری دارد.", "keywords": ["اخلاق کاری اسلامی", "عمل‌کرد شغلی", "عزت‌نفس سازمانی", "رضایت شغلی", "انگیزش درونی"]}
{"id": 40, "body": "چکیده     ادبیات هر کشوری آیینه ی تمام نمای آن کشور است. شکست ها و پیروزی ها، پایداری ها و ایستادگی ها، ظلم ها و ظلم ستیزی ها ، همه از ورای این آیینه قابل رویت است. در کشور ما رویکرد مخاطب به ادبیات و به خصوص شعر همواره در لحظات حساس و فراموش نشدنی گسترده تر بوده است.     ایران در دوره ی معاصر، دو انقلاب مهم  و سرنوشت ساز را پشت سر گذاشته است. دو انقلابی که بر زندگی و نگرش مردم این سرزمین تاثیر گذاشته است. این تاثیر گاه در قلب مبارزات و بیانیه ها خود را نشان داده است و گاه از طریق ادبیات و زبان شعر و داستان.     این پژوهش به روش کتابخانه ای انجام شد و نگارنده با انتخاب دو شاعر برجسته (نسیم شمال و نصرالله مردانی) که از دل این دو انقلاب سر برآورده اند، ، سعی داشته است  نگاهی به مولفه های ادب پایداری در انقلاب مشروطه و انقلاب اسلامی داشته باشد و این نتیچه حاصل شد،.که ادبیات پایداری در هر دوره با توجه به مولّفه ها و شرایط حاکم بر جامعه به یک سمت و سو گرایش داشته است. در دوره نسیم شمال از آن جا که شرایط جامعه و جهان فکری شاعر، حول مشروطه و پیامدهای آن می گذشته، بسامد این اندیشه در شعر ش فراوان است و در روزگار اشعار نصرالله مردانی ، محوریت با جنگ و مجاهدت بوده است. و جهان بینی شاعر نیز پیرامون همین موضوع است.", "keywords": ["انقلاب اسلامی", "ادبیات پایداری", "نصرالله مردانی", "نسیم شمال", ": انقلاب مشروطه"]}
{"id": 41, "body": "یکی از شاخه های ادبیات تطبیقی، ادبیات عرفانی تطبیقی است که در آن عرفان در فرهنگ های مختلف از نظر محتوا، رمزها، تمثیل ها و ساختار ادبی به تطبیق و مقایسه گذاشته می شود. عرفان اسلامی با عرفان مسیحی مشترکات بسیاری دارد. بخشی از این مشترکات، در رمزها، تمثیل ها، محتوا و ساختار وجود دارد. این شباهت ها همیشه، ناشی از تأثیرگذاری مستقیم متون بر یکدیگر نیست، گاهی مجموعه متون در فرهنگ و شرایط اجتماعی و سیاسی مختلف، با متونی از فرهنگ دیگر به طور غیر مستقیم در ارتباط است. شبکه ای از عوامل در تولید یک متن نقش دارند از جمله عوامل سیاسی، اجتماعی، تاریخی، فرهنگی و از همه مهمتر مجموعه متون دیگر. متون به طور مستقیم یا غیر مستقیم بر هم اثرگذارند. عرفان به مثابه یک جهان بینی، خود به تنهایی بر متون این حوزه اثرگذار است. متون ادبیات عرفانی، همگی موضوعات اساسی واحدی را با شکل های به ظاهر متفاوت بیان کرده اند. خوانش این متون در کنار هم به صورت موازی یا با روش بینامتنی می تواند به شناخت بهتر متون در کنار هم کمک کند و باعث بهتر فهمیدن متون و تولید معانی جدید می-گردد. با این روش می توان متونی را که نویسندگان آن هرگز همدیگر را ندیده و نشناخته اند، در کنار هم بهتر خواند و درک کرد. در این رساله، رساله الطیر سهروردی، غزالی و منطق الطیر عطار که از نظر تاریخی سیری دنبال هم دارند، سپس مصیبت نامه عطار به دلیل شباهت در دال‌های اصلی، با صعود بر کوه کرمل اثر قدیس یوحنای صلیبی، کشیش و عارف اسپانیایی قرن شانزدهم بررسی و پس از تحلیل اوضاع مشابه اجتماعی در قرون 6 تا 7 ایران با قرون 15 تا 17 در اسپانیا که همگی در ایجاد و رشد چنین متونی نقش مؤثری داشتند، خود متون از منظر تمثیل ها، تشبیهات، استعاره ها، نمادها، ساختار و محتوا با یکدیگربه روش توازی و بینامتنی مقایسه شده اند و شباهت کلی و اساسی این آثار که ناشی از قرار گرفتن در حوزه وسیع ادبیات عرفانی است، با تفاوت های ظاهری آن ها استخراج و تا حدی، چرایی شباهت ها و تفاوت ها مشخص گردیده است. شباهت در مفاهیم اصلی فنا و بقا، سفر روحانی، تصفیه باطن و نیز شباهت در تمثیل های اصلی سفر و تشبیهات تمثیلی، نمادپردازی با عدد و تفاوت در ساختارکلی ظاهری، از نتایج به دست آمده در این رساله است.", "keywords": ["ادبیات تطبیقی", "بینامتنیت", "صعود بر کوه کرمل", "مصیبت نامه", "رساله الطیر", "منطق الطیر"]}
{"id": 42, "body": "در فقه اسلامی وضعیت حقوقی اراضی موات، بایر و مسلوب المنفعه، بطور مبسوط و روشن، احکام آن بیان گردیده اما در قوانین بعد از پیروزی انقلاب اسلامی با توجه به تغییر بنیادی نظام و استقرار حکومت اسلامی در ایران و وجود ضرورتهائی در جامعه با تصویب قوانین جدید وضعیت حقوقی اراضی موات و بایر ضمن اینکه در مقایسه با قوانین قبلی بسیار متفاوت شده ثبات و حالت یکنواختی نداشته و با مهلت‌ها و مقطع‌های مختلف قوانین گوناگون وضع و اوضاع مبهمی ایجاد شده‌است که در بعضی موارد منطبق با احکام اولیه و مطابق موازین شرعی اولی مقررات پابرجا و در بعضی موارد با احکام ثانویه وضعیت خاصی بوجود آمده‌است . گذشته از این رسیدگی به دعاوی راجع به اراضی، علاوه بر مقررات عام آیین دادرسی و اجرای احکام مدنی و کیفری و صلاحیت عام دادگاهها که حاکم بر دعاوی خصوصی اشخاص راجع به زمین از قبیل دعاوی راجع به مالکیت، دعاوی رفع تصرف عدوانی و مزاحمت و ممانعت از حق می باشد، در دعاوی عمومی که دعوا بین دولت و اشخاص می باشد؛ حسب اینکه زمین متنازع فیه در کدام دسته از تقسیمات اراضی قرار گیرد، تابع مقررات خاص می باشد که به موجب قوانین مرجع رسیدگی کننده و به تبع آن تشریفات و آیین رسیدگی متفاوت می باشد و تعیین مقررات حاکم بر رسیدگی به دعاوی اراضی مستلزم تشخیص نوعیت اراضی توسط مراجع صالح می باشد. نویسنده در این پایان نامه تلاش دارد پس از بیان انواع زمین در فقه و حقوق موضوعه و تاریخچه اراضی، مبانی فقهی حقوقی اراضی موات و ملی را مورد بررسی قرار دهد و سپس با بیان نحوه تشخیص و ممیزی این اراضی، به مشکلات پیشرو ازجمله چالشهای حقوقی و کیفری مرتبط با اراضی مسلوب المنفعه اشاره و به ارایه راهکارهایی جهت رفع این چالشها بپردازد.", "keywords": ["اراضی مسلوب المنفعه", "اراضی موات و ملی", "چالشهای حقوقی و کیفری", "فقه و حقوق"]}
{"id": 43, "body": "کاملترین دین الهی، دین مبین اسلام است که به همه ی جوانب زندگی بشری توجه ویژه داشته است. یکی از مهمترین مسائلی که اسلام به آن توجه داشته روابط اجتماعی بین آحاد جامعه می باشد. در این بین، روابط کلامی بین افراد از اهمیت خاصی برخوردار است که در آموزه های دینی نیز مورد توجه بوده است. ارتباط گفتاری بیشترین تأثیر را در مخاطب ایجاد می نماید. در آموزه های گفتاری به انواع گفتار اثربخش مانند:کلام نرم و لین،کلام متقن و استوار، کلام بلیغ و غیره اشاره شده است. همچنین عواملی جهت تقویت روابط کلامی معرفی شده است که برخی از آنها عبارتند از: رعایت ادب کلامی هنگام سخن گفتن، راستگویی و صداقت در گفتار، تحیت وسلام کردن، سپاس گزاری و تشکر. از طرفی مواردی نیز اشاره شده است که مانعی در روابط گفتاری صحیح ایجاد می نماید که طبق دستورات قرآن و روایات معصومین باید از آنها اجتناب نمودکه برخی از آنها عبارتند از: غیبت کردن، دروغ گفتن، سخنان لغو وبیهوده، تهمت و بهتان و موارد بسیار دیگر. نتیجه ی این اثر می تواندگامی باشد در تبیین آموزه های اسلامی در راستای تقویت و تحکیم ارتباطات گفتاری صحیح بین اقشار جامعه. همچنین می تواند به صورت راهکارهایی عملی، جهت اصلاح روابط گفتاری بین افراد جامعه بکار گرفته شود.. بنابراین جهت برقراری یک ارتباط گفتاری سازنده و مطلوب لازم است به تمامی دستورات الهی پیرامون این مسئله جامه ی عمل پوشاند تا جامعه ای ایده ال و به دور از هرگونه آلودگی داشته باشیم.", "keywords": ["ارتباطات اجتماعی", "آموزه‌های اسلامی", "ارتباط گفتاری", "روابط کلامی", "ارتباط"]}
{"id": 44, "body": "بررسی درس ها و فرامین قرآن کریم در حوزه های مختلف علم ارتباطات به ویژه در زمینه ارتباطات انسانی از جمله مواردی است که کمتر به آن پرداخته شده است و نظر دقیقی درباره نگاه قرآنی به ارتباطات انسانی وجود ندارد.بسیاری از علوم انسانی مبتنی بر فلسفه‌هایی است که مبانی آن ‌ها مادی‌گری و بی‌ اعتقادی به تعالیم قرآنی و اسلامی است که نتیجه آن ترویج شکاکیّت و تردید در مبانی دینی، اعتقادی و قرآنی است. در این تحقیق با بررسی مبانی نظری و فلسفی ارتباطات از دیدگاه مکاتب مختلف و تأملی در چارچوب های حاکم بر این دیدگاه‌ها  تلاش شده است به طرح دیدگاه و تقسیم‌بندی جدیدی از ارتباطات انسانی بر اساس مبانی قرآنی، اسلامی پرداخته شود. در نگاه قرآنی بالاترین هدف در مسئله ارتباطات توجه به خدا، رضایت او، دلدادگی و اخلاص در مقابل اوست. لذا هرگونه ارتباطی که موجب پیدایش و تقویت پیوندهای اجتماعی برای رساندن جامعه به قرب الهی باشد، مورد پسند قرآن است و هرگونه ارتباطی که موجب دوری و بعد جامعه از مسئله پرستش و عبودیت خداوند متعال شود، نکوهش شده است. بنابراین لازم است که هر نوع تماس و ارتباط بین انسان‌ها متناسب با هدف نهایی کل عالم و بر اساس دستورات دینی و قرآنی شکل گیرد.با توجه به نکات اشاره شده و مطالعه ارتباطات حضرت موسی (ع) می توان برای یک انسان چندگونه ارتباط در نظر گرفت، ارتباط با خدا، ارتباط با اولیاء تاریخی، ارتباط با جامعه و ارتباط با طبیعت. در این دیدگاه ارتباط با خدا محور همه ارتباطات انسان است. نوع ارتباط انسان با طبیعت تحت تاثیر ارتباطات اجتماعی انسان است، نوع ارتباط انسان با جامعه تحت تاثیر ارتباطات تاریخی انسان است و نوع ارتباط انسان با تاریخ نیز ناظر به ارتباط با خدا و پرستش است که در اینجا دو حالت وجود دارد، یا پرستش یا طغیان که عامل محوری در تعیین نوع ارتباطات با تاریخ، جامعه و طبیعت است. تحقیق حاضر با روش اسنادی یا کتابخانه‌ای و تکمیل نتایج حاصل از مطالعه به کمک مصاحبه عمیق سعی  نموده است قدمی در این مسیر بر دارد.", "keywords": ["حضرت موسی ( ع )", "موسی ، پیامبر یهود", "پیام", "ارتباطات انسانی", "قرآن کریم", "ارتباط", "قرآن"]}
{"id": 45, "body": "اصولا یک نهضت با انتقال اهدافش به مخاطب زنده است. نهضت عاشورا نیز از این قاعده مستثنی نیست فلذا این موضوع همواره مورد توجه ویژه ائمه(ع) قرار داشته است. قیام‌های برگرفته از نهضت عاشورا، نظرات اندیشمندان معاصر و ... بیانگر انتقال موثر پیام نهضت عاشوراست. مساله از همینجا شکل می‌گیرد: ائمه اطهار(ع) از چه روش‌هایی در خلق جریان رسانه‌ای برای این نهضت بهره برده‌اند که اثرات آن زمان و مکان را درنوردیده است؟ ما در این پژوهش کیفی برآنیم روش‌های فوق در دوران ائمه اطهار(ع) را بررسی کنیم. لذا برای جمع‌آوری داده‌ها از روش اسنادی و کتابخانه‌ای و بمنظور تدقیق آن از مصاحبه نیمه ساخت یافته استفاده شد. طراحی سوالات مصاحبه به‌صورت مستمر در حین انجام مطالعه و  روش تحلیل، تحلیل مضمون بود. در فرایند تفسیر از میان 106 کد باز، 34 مضمون فرعی استخراج و تفسیر شد. با توجه به ماهیت استقرایی پژوهش، علیرغم عدم نیاز به چارچوب نظری؛ ادبیات حوزه رسانه، رسانه سنتی و نظریه نوین ارتباطات آئینی بازخوانی شد. با مرور مصادیق رسانه‌های سنتی و روش‌های جریان‌سازی رسانه‌ای دوران مذکور و نتایج حاصله از تفسیر مقولات، مشخص شد ایشان با کمک آئین‌سازی، خلق نمادهای زبانی و غیر زبانی، رویدادسازی و سایر روش‌های جریان‌سازی، برای مخاطبان که انسان‌های فرامکانی و فرازمانی بودند جریانی ابدی خلق کردند. خصلت مشارکتی آئین‌ها، نمادهای عام و توجه به ماهیت همه‌گیر بودن پیام نهضت به ماندگاری آن کمک کرده است. نکته دیگر پرهیز ائمه(ع) از اسطوره‌سازی و ماورایی کردن نهضت است تا پویایی مخاطبان هدف برای ابد باقی بماند.", "keywords": ["نهضت عاشورا", "رسانه سنتی", "ارتباطات سنتی", "جریان‌سازی رسانه‌ای", "ارتباطات آئینی"]}
{"id": 46, "body": "چکیده تحقیققیمت گذاری یکی از ابعاد کلیدی آمیخته بازاریابی است که به مسائل حوزه تعیین، تغییر و تعدیل قیمت می پردازد. با مروریبر تحقیقات داخلی و خارجی پیشین، نحوه قیمت گذاری و عوامل موثر بر آن براساس موازینکاربردی اسلام مورد بررسی قرار گرفته اند و طبق مطالعات صورت گرفته متوجه شده ایم ارزشهایی همچون تعیین قیمت کالا براساس ارزش اقتصادی و تعریف سود عادلانه یا محاسبه سود براساس بهای تمام شده بر نحوه قیمت گذاری تاثیر گذار است. با توجه به خلاء موجود در مطالعات پیشین و همچنین اهمیت این موضوع هم از بعد مسائل شرعی همچون حلال و حرام بودن درآمد کسب شده و هم از بعد اجرای شیوه تجارت اسلامی از یک طرف و از طرف دیگر اهمیت درک نگرش مدیران بر نحوه قیمت گذاری مبتنی بر اصول اسلامی،  به نظر می‌رسد بررسی دقیق و جامع میزان تاثیر ارزشهای اسلامی بر نحوه قیمت گذاری ضرورت پیدا می کند. بدین منظور در این تحقیق با توجه به کلیدی بودن صنعت خودروسازی در کشور، به وضعیت اسلامی بودن شیوه قیمت گذاری دو خودرو ساز سایپا و ایران خودرو از دیدگاه مشتریان آنان پرداخته شده است. به منظور گردآوری داده ها بین 420 نفر پرسشنامه توزیع شد که البته 396 مورد از آنها قابل استفاده بود. به منظور تجزیه و تحلیل داده های جمع آوری شده نیز از روش های آمار توصیفی و استنباطی همچون آزمون میانگین t، تحلیل عاملی اکتشافی و تحلیل عاملی تاییدی استفاده شده است. با استفاده ازتحلیل عاملی برای قیمت گذاری اسلامی 6 بعد شناسایی شده است که عبارتند از \"عقلایی و عادلانه بودن قیمت\"، \"مداخله اسلام مدارانه دولت در حوزه قیمت گذاری\"، \"شفافیت قیمتی\"، \"عدم تبعیض در قیمت گذاری\"، \"رعایت اصل تراضی در قیمت گذاری\"، و \"تغییر منطقی قیمت ها\". نتایج تحقیق نشان می دهد که به طور کلی از دیدگاه مشتریان این دو خودروساز بزرگ کشور، شیوه قیمت گذاری آنان در 5 مورد تطابق نامطلوب و در مورد اصل شفافیت قیمتی تطابق متوسط با ارزش های کاربردی اسلامی دارد.", "keywords": ["ارزش‌های اسلامی", "تجارت", "ارزشهای اسلامی", "تعیین هزینه", "صنعت خودرو", "تجارت اسلامی", "آمیخته بازاریابی", "قیمت‌گذاری"]}
{"id": 47, "body": "در پژوهش حاضر با طرح این پرسش که چگونه می‌توان روند تغییرات ارزشهای فرهنگی در جامعه ایرانی را بررسی کرد به سراغ تحلیل یک میانجی فرهنگی هنری، یعنی سینما می‌رویم. فیلمهای ساخته شده در مقاطع مختلف زمانی از واپسین سالهای قبل انقلاب اسلامی تا پیروزی گفتمان اصلاح طلبان با کسب اکثریت آرا در انتخابات سال 1376، انتخاب شده و پر مخاطب‌ترینشان تحلیل می‌شوند. از این میان پنج فیلم به نامهای گوزنها، عقابها، عروس، شبهای زاینده‌رود و آدم‌برفی انتخاب شده‌اند. نظریه مورد استفاده برای مدلسازی الگوی تحلیل، نظریه‌های تیپهای شخصیتی تالکوت پارسونز و مراحل انقلاب کرین برینتون می باشد. نظریه پارسونز بیانگر چهار تیپ شخصیتی است که با توجه به خرده‌ نظامهای زیستی، شخصیت، اجتماعی و فرهنگی شکل می‌گیرند. در هر کدام از تیپهای شخصیتی یکی از این خرده نظامها بر بقیه غلبه داشته و ویژگی اصلی و پیش برنده شخصیت را می‌سازند. از آنجایی که این تیپهای شخصیتی تعریف شده همچون قالب و فرم می‌باشند، می‌توانند انواع محتوا را پوشش دهند. بدین گونه که می-توان از آنها برای تفسیر یک جامعه (در سطح کلان) یا یک فرد اجتماعی (در سطح خرد) بهره برد. در نظریه کرین برینتون نیز مراحل گذار یک جامعه انقلابی به چهار مرحلهء قبل از انقلاب، حاکمیت میانه‌روها، حاکمیت تندروها و ترمیدور تقسیم بندی شده است. از آنجایی که در جامعه معاصر ایران انقلاب یکی از کلیدی ترین عوامل تغییرات در فرهنگ و ایدئولوژی به حساب آمده و خود نیز به شدت تحت تاثیر آنها می-باشد، توجه به این مقوله و لحاظ کردن تاثیرات آن بر جامعه برای فهم هرچه بیشتر گذار تاریخی ارزشها ضروری می‌باشد؛ و در تحقیق پیش رو نیز تحلیل تغییرات ارزشی در چارچوب مراحل انقلاب اسلامی 1357 صورت گرفته است. فرضیه‌های ارائه شده در زیرمجموعه دو فرض اصلی جای می‌گیرند: اول آنکه با گذر زمان از سالهای انتهایی سلطنت پهلوی تا پیروزی انقلاب و نهایتا پیروزی اصلاح طلبان از اهمیت ارزشهای جمع-گرایانه و مبتنی بر مضامین ایدئولوژیک کاسته شده و بر اهمیت ارزشهای فردمحور و فایده گرایانه افزوده شده است. دوم، با توجه به چهار تیپ شخصیتی ذکر شده و نیز مراحل نام برده از انقلاب، مراحل مختلف حیات اجتماعی جامعه ایرانی به چهار تیپ شخصیتی تقسیم بندی می‌شوند که به ترتیب زمانی عبارتند از : هدفگرا، آرمانگرا، فرصت‌طلب و فایده گرا. روش مورد استفاده در پژوهش تحلیل محتوا است. در این میان برای نظام‌مند شدن هر چه بیشتر تحلیل از روش تحلیل نورمن فرکلاف استفاده شده است. به طوری که هر فیلم را که دارای نظام فکری و جهان‌بینی خاص خود است در سه مرحله تحلیل متنی، تحلیل گفتمانی و تحلیل اجتماعی مورد واکاوی قرار می‌دهیم. در تحلیل متنی به ساختار درونی روایت، در تحلیل گفتمانی به جهان بینی عرضه شده و در تحلیل اجتماعی به ارتباط این جهان‌بینی و تاثیر پذیری آن از بستر اجتماعی خود پرداخته می‌شود. در ادامه با تفسیر نتایج به دست آمده در قسمت روش فرضیات مطرح شده تایید شده است، به طوری که فیلم گوزنها بیشترین درصد(81/64) از پرداخت مقوله هدفگرایی، فیلم عقابها بیشینه آرمانگرایی با 06/53 درصد، عروس (68/39) و شبهای زاینده رود (33/38) با بیشینه مفهوم فرصت طلبی و آدم‌برفی بیشینه فایده‌گرایی با88/38 درصد از کل معرفها را به خود اختصاص داده است. مفهوم هدفگرایی و آرمانگرایی از فیلم گوزنها تا آدم‌برفی سیری نزولی داشته (ضمن اینکه نوع هدفگرایی از جمعی به فردی تغییر می‌کند) و مفاهیم فرصت‌طلبی و فایده‌گرایی در خلال این سالها در فیلمهای ذکر شده سیری صعودی را در پیش گرفته‌اند.", "keywords": ["انقلاب اسلامی", "ارزشهای فرهنگی", "سینما", "جامعه ایران"]}
{"id": 48, "body": "عقل در عرصه های نظری اعم از علوم طبیعی و ریاضی ،بخصوص فلسفه اولی، دائماً با کنجکاوی در جهت کشف حقایق و معارف قدم برداشته است .ولی این مساله که آیا عقل را یارای کمک به انسان در عرصه عمل ،جهت کشف هنجارها و باید و نباید های شخصی و اجتماعی می باشد یا نه؟سوالی است که این نوشتار سعی کرده جواب آن را در حکمت و فلسفه اسلامی و از دیدگاه بزرگان علماء و فلاسفه در چار چوب اندیشه عقلانی شیعه بررسی کند. عقل عملی و حکمت عملی همیشه در بین حکمای اسلامی و متکلمان و اصولیین از فقهای شیعی مطرح بوده اند .البته راجع به ماهیت عقل عملی نظریات نسبتاً متفاوتی ارائه شده است.دیدگاه های  مطرح شده رامی توان به سه دسته کلی تقسیم کرد:1)عقل نظری و عقل عملی  در ماهیت ادراکی یکی هستند و تفاوت آنها به متعلق ادراک بر می گردد نه اینکه دو عقل باشند.2)عقل نظری و عقل عملی- در ماهیت ادراکی،و متعلق ادراک یکی هستند.3)عقل نظری مدرک است و عقل عملی محرک.لازمه دیدگاه اول ،امکان استدلال در امور عملی است .بدین معنا که عقل عملی دارای یکسری مبانی است که در تفکر وتعقل، با استفاده از آنها در قالبهای مختلف استدلالی به خصوص قیاس عملی،مجهولات را بدل به معلومات می کند. دیدگاه دوم خود به دو صورت مطرح شده است:یکی اینکه عقل عملی کلیات مربوط به هنجارها و باید و نباید ها را درک می کند و دیگری اینکه عقل عملی به صورت جزئی مدرک ارزش هاست.اگر چه تفسیرهای مختلفی از ماهیت ادراکات عملی صورت گرفته است وکسانی آن را جزءمشهورات(بدون اصل)یا جزء اعتباریات دانسته اند،اما در خصوص جریان استدلال عملی در حوزه ادراکات عملی و وجود مبانی استدلال عقل عملی(حسن و قبح ها یا گرایشهای ثابت) نوعی وفاق وجود دارد که توضیح آن در این رساله آمده است.از بررسی آثار حکماءو اصولیین شیعه بدست آمد که نه تنها تفکر فلسفی در امور عملی امکان دارد،بلکه در حکمت و فقه شیعه،احکام عقل عملی مورد بررسی واقع شده است.البته تامّل در لوازم مختلف آن می تواند اثرات زیادی در بازکاوی فلسفه سیاسی وفلسفه اخلاق و... در حکمت اسلامی داشته باشدونیز کمکی به اجتهاد فقهی به عنوان منبع مستقل(عقل) در استنباط فقهی در کنار کتاب و سنت باشد.", "keywords": ["تفکر فلسفی", "حکمت", "عقل", "عقل نظری", "حسن و قبح", "فلسفه اسلامی", "شیعه", "استدلال", "عقل عملی", "نفس", "استدلال عملی", "عقل نظری"]}
{"id": 49, "body": "گفتمان اسلام سیاسی، بعنوان گفتمان قدرتِ برآمده از انقلاب اسلامی ایران، پس از حضور در عرصه منازعات جهانی قدرت، توانسته است منشاء تاثیرات جدی در تغییر معادلات قدرت در سطوح منطقه ای (خاورمیانه) و بین المللی واقع گردد و صورتبندی گفتمانهای قدرت را به نفع افزایش دامنه هژمونی خویش متاثر و متحول نماید. انقلاب کبیر اسلامی ایران همانند انقلاب های فرانسه و روسیه از ظرفیت لازم برای مبدایت تاریخ روابط بین الملل برخوردار است. با مبدائیت انقلاب اسلامی، سه مقطع تاریخی: الف) از جنگ جهانی دوم تا پیروزی انقلاب اسلامی (1945 تا 1979.م)؛ ب) از پیروزی انقلاب اسلامی تا فروپاشی شوروی (1979 تا 1991.م)؛ و ج) از فروپاشی شوروری تا زمان حاضر (از 1991.م) قابل تحلیل می باشند. در مقطع اول، شاهد رقابت دو گفتمان هژمون لیبرالیسم و کمونیسم در سطح بین الملل هستیم. به تبع منازعات سطح بین الملل، در  منطقه خاورمیانه نیز رقابت ها بصورت دوقطبی جریان داشت. در ذیل لیبرالیسم؛ خرده گفتمانهای «پهلویسم»، «کمالیسم» و «سلفیسم»، و در ذیل کمونیسم؛ خرده گفتمانهای «ناصریسم» و «بعثیسم» در مقابل هم صف‌ آرایی کرده بودند. در مقطع دوم و با ورود گفتمان اسلام سیاسی به عرصه منازعات بین المللی، شاهد حضور جریان سوم قدرت در سطح بین الملل هستیم. در عرصه منطقه ای نیز رقابت ها با تغییر جهت به سمت گفتمان اسلام سیاسی با شدت جریان داشت. در مقطع سوم و با افول گفتمان هژمون کمونیسم، نقش آفرینی گفتمان اسلام سیاسی در سطوح بین المللی و منطقه ای افزایش یافت. لیبرالیسم به منظور پیشگیری از بحران معنای ناشی از فقدان رقیب، ظرفیت گفتمان اسلام سیاسی را بعنوان اصلی ترین رقیب به رسمیت شناخت. بدنبال ارتقاء اسلام سیاسی به جایگاه رقیب اصلی لیبرالیسم، متاثر از سرشت فرهنگی گفتمان اسلام سیاسی، منازعات بین المللی از درون پاردایمی به بین پاردایمی، و از سخت افزاریِ اقتصادی- نظامی به نرم افزاریِ فرهنگی تغییر ماهیت داده است. در عرصه منطقه ای نیز شاهد موفقیت های گفتمان اسلام سیاسی هستیم بگونه ای که بدنبال این منازعات، خرده گفتمانهای سکولار پهلویسم، کمالیسم و پان عربیسم (ناصریسم و بعثیسم) از صحنه رقابت ها کنار رفته اند و تلاش گفتمان هژمون برای مفصل بندی و معرفی خرده گفتمانهایی جدید با ماهیت اسلامی مانند «اخوانیسم» و «نوعثمانیسم» با شکست مواجه شده است. «سلفیسم» درحال حاضر تنها خرده گفتمان دارای حیات در منطقه خاورمیانه است هرچند درحال از دست دادن اعتبار خویش است. منازعه فعلی خاورمیانه در محور مقاومت که سلفیسم نیز به نمایندگی از جریان سلطه در آن مشارکت فعال دارد، نزاعی به مثابه یک «پیچ تاریخی» برای طرفین اصلی نزاع یعنی لیبرالیسم و اسلام سیاسی بشمار می آید، چراکه نتیجه این منازعه، آینده نظام بین الملل را رقم خواهد زد. درصورت پیروزی جریان حاکم ، تاریخ برای همیشه از نظر ایدئولوژیک به نفع لیبرالیسم پایان خواهد یافت و درصورت پیروزی جبهه مقاومت، گفتمان اسلام سیاسی از نظر ایدئولوژیک به سطح یک قدرت هژمونیک جهانی ارتقاء خواهد یافت. پیش بینی تفوق گفتمان اسلام سیاسی در این منازعه تاریخ ساز بر اساس یافته های تحلیلی این پژوهش، پیشنهاد الگوی واقعی تر نظام بین الملل آینده را بدنبال دارد. «دوقطبی-چندقطبی»، الگوی پیشنهادی این رساله برای نظام بین الملل آینده است. اگر سنجه های رهیافت تءوریک این رساله خط سیر حرکت گفتمان اسلام سیاسی را در نمودار هندسه قدرت جهانی در حال صعود نشان می دهند، چرایی این توفیق به «قدرتِ نرمِ الهام بخش» گفتمان اسلام سیاسی بازمی گردد.", "keywords": ["قدرت نرم الهام‌بخش", "انقلاب اسلامی", "دوقطبی - چندقطبی", "گفتمان‌های قدرت", "اسلام سیاسی"]}
{"id": 50, "body": "بررسی واکنش اسلام‌گرایان سیاسی فقاهتی و نواندیشان دینی نسبت به مسئله حقوق زنان بعد از انقلاب اسلامی ایران هدف اصلی این پایان نامه است. از همین زاویه، سوالات اصلی که در این تحقیق مطرح شده‌اند عبارت هستند از اینکه «اسلام گرایان سیاسی فقاهتی و نواندیشان دینی نسبت به حقوق زنان چه دیدگاهی دارند؟ و چه نقاط افتراق و اشتراکی بین دیدگاه اسلام-گرایان سیاسی فقاهتی و نواندیشان دینی نسبت به‌ حقوق زنان وجود دارد؟». جهت پاسخ به سؤالات مذکور، با استفاده از روش توصیفی- تحلیلی و  جمع آوری داده ها به شیوه اسنادی، ضمن مطالعه مبانی حقوق زنان و تاریخچه فمینیسم، در فصولی جداگانه ابتدا مبانی فکری و تلقی دینی دو جریان اسلام گرایان سیاسی فقاهتی و نواندیشان دینی و در نهایت مواضع دو جریان مذکور نسبت به مقوله حقوق زنان و مباحثی چون مشارکت سیاسی، خانواده، دیه، قضاوت و  قصاص مورد ارزیابی قرار می‌گیرد.نتایج حاصل از تحقیق حاضر نشان می دهد که دو جریان اسلام گرایان سیاسی فقاهتی و نو اندیشان دینی نسبت به مقوله های زیر کم و بیش اشتراک نظر دارند: 1) معتبر دانستن آراء خود در باب مقوله حقوق زنان 2) تلاش در راستای تحقق عدالت در باب حقوق زنان و احقاق حق آنها 3) رد صد در صد دیدگاه های طیف مقابل 4) استفاده از آیات قرآنی و احادیث جهت اثبات نظرات حقوقی خود و بعضاً اختلاف درونی در باب حقوق زنان. اما از حیث ضرورت یا عدم ضرورت تغییر قوانین سنتی و امضایی یا تأسیسی دانستن قوانین اسلامی در ارتباط با مقولات مشارکت سیاسی، خانواده، دیه، قصاص و قضاوت، رعایت مقتضای جامعه و به عبارت دیگر زمینه و زمانه در وضع قوانین حقوقی، پذیرش یا رد مفاد اعلامیه حقوق بشر، عادلانه یا ظالمانه بودن قوانین اسلامی در باره حقوق زنان و تشابه یا تساوی حقوق مذکور به شدت با یکدیگر اختلاف نظر دارند.", "keywords": ["نواندیشان دینی", "انقلاب اسلامی ایران", "حقوق زنان", "قصاص", "حقوق‌بشر", "دیه", "اسلام‌گرایی", "دفاع از حقوق زنان", "اسلام‌گرایان سیاسی فقاهتی", "مشارکت سیاسی", "عدالت"]}
{"id": 51, "body": "اعتقاد و باور به منجی و تأکید بر فرهنگ انتظار از مبانی اعتقادی و بخشی از هستی شناسی اسلامی است که در کنار آموزه های دینی متضمن آمو زه های تربیتی خاصی است. فرهنگ انتظار به عنوان یک آموزه تربیتی بهترین و کامل‌ترین شیوه‌ها را برای نیل به زندگی متعالی و حیات طیبه انسان و جامعه انسانی -اعم از مادی و معنوی- تصویر و ترسیم کرده‌ است. تبیین فلسفه‌ی انتظار از جمله ارزشمندترین راهکارهای آشنایی با اهداف جامعه موعود مهدوی و تلاش در جهت تحقق آن ها است. بستر سازی مناسب برای توجه به فلسفه انتظار، مبانی و مؤلفه های تربیتی آن وظیفه متولیان امر تعلیم و تربیت کشور است، که به عنوان یکی از سرنوشت سازترین سرمایه های اجتماعی و معنوی و ضمن صیانت از آن، به‌ گسترش‌ و فرهنگ‌سازی برای انتقال مطلوب‌ و مناسب‌ آن به نسل جدید اقدام کنند. این در حالی است که شیوع نگرش های پست مدرنیستی به همراه برداشته شدن مرزهای فرهنگی و کوچک شدن جامعه جهانی در عصر فراتکنولوژی، انسان معاصر را به طور کلی، و جوانان مسلمان را به طور خاص نسبت به بهره مندی از بالقوگی های ذاتی بسیاری از آموزه های دینی و از جمله توجه به فلسفه انتظار محروم کرده است. لذا این پژوهش با اذعان به جایگاه و اهمیت ترویج فرهنگ انتظار و به هدف تبیین مبانی فلسفی و تحلیل مؤلفه های آن برای تعلیم و تربیتی راهگشا که بتواند زمینه حضور و ظهور منجی موعود را فراهم آورده و زمینه ساز بنیان گذاری جامعه عدل مهدوی شود، انجام شده است. این مهم با استفاده از روش تبیینی- تحلیلی و با استناد به آموزه های اسلامی صورت گرفته است. یافته های پژوهش بیانگر آن است که فلسفه تربیتی انتظار در بعد فردی موجب آشنایی با حقیقت ولایت و همراه شدن با هستی معنوی انسانی شده، زمینه تربیت انسان هایی با روحیه نقاد، مسئولیت پذیر و تلاش گر و به دور از خمودگی، عافیت طلبی و انفعال را در حوزه تربیت رسمی و عمومی فراهم می آورد؛ و در بعد اجتماعی موجب آشنایی با وضعیت ایده آل جامعه بشری و باور به تحقق پذیری آن می شود.", "keywords": ["اسلام", "مولفه‌های تربیتی", "تربیت رسمی و عمومی", "فلسفه انتظار"]}
{"id": 52, "body": "منابع انسانی در هر سازمانی نقش موثری برای آن سازمان ایفا میکنند.امروزه هر فرد در سازمان با بسیاری از خواسته ها ،انتظارات و تقاضا ها روبروست که انجام آن در زمان در دسترس غیرممکن می باشد و فرد انرژی و توان لازم برای انجام آنها ندارد.عملا کارمندان با مشکل اضافه بار کاری روبرو هستندو این اتفاق پیامدهایی دارد که دامنه آن از تهدید سلامت روحی و جسمی افراد گرفته تا پایین آمدن میزان بهره وری نیروی انسانی گسترده است.اضافه بار کاری علت بسیاری از پیامدهای شغلی از جمله استرس ،کاهش عملکرد ،پایین آمدن انگیزش ،تمایل به ترک کار .رضایت شغلی و اشتیاق شغلی می باشد.چاره اندیشی برای مسائل فوق منجر به دستیابی به راهکارهایی می شود که نقش تعدبل کنندگی دارد از جمله ترویج و آموزش اصول اخلاق کار اسلامی و حمایت اجتماعی در سازمانها می باشد.اخلاق کار اسلامی مضامینی دارد که می تواند عامل بسیار موثری در ارتقای سطح بهره وری و بازدهی فردی و سازمانی را فراهم اورد.از طرفی حمایت اجتماعی در محیط کار به عنوان یک میانجی مهم برای تبدیل استرس کاری به نتایج منحصر به فرد یاد شده و باعث می شودفرد اضافه بار کاری خود را قابل تحمل تلقی کند.پذیرفتن این بار کاری اضافی به ویژه در سازمانهای خدماتی و بیمارستانها دارای اهمیت بالایی بوده و در صورت کنترل و هدایت صحیح این پیامدهای منفی  ناشی از آن باعث تسهیل در دستیابی به اهداف کشور و سازمان در زمینه ارائه خدمات به موقع و صحیح به مراحعه کنندگان به ویژه بیماران خواهد شد.", "keywords": ["اضافه بار کار", "استرس", "رضایت شغلی", "اشتیاق شغلی", "حمایت اجتماعی", "تمایل به ترک کار", "اخلاق کار اسلامی", "عمل‌کرد شغلی"]}
{"id": 53, "body": "هدف از پروژه حاضر، بررسی رابطه اضطراب وجودی و دلبستگی به خدا با جهت گیری های مذهبی و مقابله مذهبی در دانشجویان دانشگاه پیام نور تبریز و دانشگاه سراسری تبریز می باشد. به این منظور تعداد 400 نفر از دانشجویان دانشگاه پیام نور تبریز و دانشگاه سراسری تبریز با استفاده از روش نمونه گیری تصادفی طبقه ای انتخاب شدند. مقیاس اضطراب وجودی 32 گویه ای گود؛ پرسشنامه دلبستگی به خدا 28 گویه ای بک و مک دونالد؛ پرسشنامه مقابله مذهبی 14 گویه ای پارگامنت و در نهایت پرسشنامه جهت گیری مذهبی 21 گونه ای آلپورت برای جمع آوری داده ها، مورد استفاده قرار گرفت. تحلیل داده ها با استفاده از روش همبستگی و رگرسیون خطی و چندگانه به روش گام به گام انجام شد که در نتیجه به ترتیب سه متغییر سبک مقابله مذهبی منفی، سبک دلبستگی اجتنابی به خدا و سبک مقابله مذهبی مثبت پیش بینی کننده اضطراب وجودی بودند. مبتنی بر این یافته می توان نتیجه گرفت که در فرآیند پدیدآیی اضطراب وجودی نوع نگاه به جهان و پدیده های پیرامون، اعتقاد به وجود هستی بخش مطلق و نوع ادراک آدمی از خداوند، فرد را در مسیر ابتلا یا عدم ابتلا به اضطراب های هستی شناختی سوق می دهد.", "keywords": ["دلبستگی به خدا", "اضطراب وجودی", "مقابله مذهبی", "جهت‌گیری مذهبی"]}
{"id": 54, "body": "این پژوهش به مقایسه بین اثر معنویت درمانی و فراشناخت درمانی در میزان اضطراب دانشجویان دختر مراجعه کننده به مراکز جهاد دانشگاهی می پردازد. اعضاء گروه های مداخله و کنترل که هر یک شامل 8 نفر می باشند، به طور تصادفی از میان دانشجویان مراجعه کننده  به مراکز جهاد دانشگاهی شهر اصفهان انتخاب و در دو گروه آزمایشی معنویت درمانی و فراشناخت درمانی،  و همچنین گروه کنترل قرار داده شدند. افراد گروه آزمایش هر یک در 8 جلسه مداخله شرکت کردند. اضطراب افراد دو گروه آزمایش به همراه گروه کنترل قبل و پس از اجرای مداخله  و همچنین پس از یک ماه در مرحله پیگیری با استفاده از پرسشنامه اضطراب کتل مورد ارزیابی قرار گرفت. یافته های حاصل از داده های آماری نشان داد که میزان اضطراب در مقایسه بین معنویت درمانی و گروه کنترل با نمره میزان معناداری 0/008 تفاوت معنادار وجود دارد که این تفاوت در مرحله پیگیری نیز با نمره 0/000 حفظ شده است (0/05>P). در مقایسه بین نمرات اضطراب کل گروه فراشناخت درمانی و گروه کنترل، در مرحله پس آزمون، نمره میزان معناداری 0/135، اختلاف معناداری را بین دو گروه نشان نمی دهد؛ اما در مرحله پی گیری این اختلاف با میزان معناداری 0/002 معنادار نشان داده می شود (0/05>P). در مقایسه بین گروه معنویت درمانی و فراشناخت درمانی در هیچ کدام از مراحل پس آزمون (با نمره  معناداری0/206) و پی گیری (با نمره معناداری 0/244) اختلاف معناداری مشاهده نمی شود (0/05<P). اساس تحلیل نتایج بدست آمده از این پژوهش را می توان بر این تبیین استوار کرد که، شاید آنچه در گروه معنویت درمانی منجر به تأثیر گذاری آن بر کاهش اضطراب شرکت کنندگان شده است، تناسب بیشتر این نوع درمان با مولفه های اضطراب فراگیر و اضطراب وجودی، سازگاری این درمان با مشخصه های فرهنگی و بومی جامعه و همچنین در نظر گرفته شدن ابعاد گسترده تر و عمیق تر وجود انسان در فرایند درمان های معنوی است . در ارتباط با تاثیر درمان فراشناختی در مرحله پیگیری نیز می توان به این تبیین اشاره داشت که درمان های فراشناختی با توجه به این که مبتنی بر تمرین و یادگیری است و همچنین با توجه به این که تکنیک کلاه آبی که اصلی ترین قسمت فراشناخت درمانی محسوب می شود در جلسه آخر ارائه شده است، طبیعی است که مدت زمانی بیشتری را تا اثر گذاری آن در کاهش اضطراب افراد باید انتظار داشت. اضطراب فراگیر- معنویت درمانی- فراشناخت درمانی", "keywords": ["فراشناخت درمانی", "اضطراب فراگیر", "فراشناخت درمانی", "معنوی درمانی", "دختر", "اضطراب", "اصفهان ( شهر )", "جهاد دانشگاهی", "معنویت درمانی", "دانشجو"]}
{"id": 55, "body": "هدف از پژوهش حاضر تبیین رابطه رهبری خدمتگزار و فرهنگ سازمانی با اعتماد سازمانی اعضاء هیأت علمی دانشگاه آزاد واحد مرودشت می باشد . این پژوهش به روش توصیفی از نوع همبستگی صورت گرفته است . جامعه آماری پژوهش را کلیه اعضاء هیأت علمی دانشگاه آزاد واحد مرودشت در سال تحصیلی 90-1389به تعداد 211 نفر تشکیل دادند . روش نمونه گیری ، نمونه گیری تصادفی ساده  بود و حجم نمونه مورد پژوهش بر اساس جدول مورگان 136 نفر انتخاب شد . جهت جمع آوری داده ها از پرسشنامه های استاندارد رهبری خدمتگزار ، فرهنگ سازمانی و اعتماد سازمانی بهره گرفته شد و برای تجزیه و تحلیل داده ها از روشهای آماری میانگین و انحراف معیار ، ضریب همبستگی پیرسون و رگرسیون چندگانه استفاده شد و نتایج حاکی از آنست که بین رهبری خدمتگزار ، فرهنگ سازمانی و اعتماد سازمانی رابطه مثبت و معناداری وجود دارد . بین تمامی ابعاد رهبری خدمتگزاربجز رشد دادن افراد و همچنین بین تمامی ابعاد فرهنگ سازمانی و اعتماد سازمانی رابطه مثبت و معناداری وجود دارد . رهبری خدمتگزار از طریق مولفه اجتماع سازی و فرهنگ سازمانی از طریق مولفه مأموریت میتوانند اعتماد سازمانی را پیش بینی کنند .", "keywords": ["اعضائ هیات علمی .", "اعتماد سازمانی", "دانشگاه آزاد اسلامی ، واحد مرودشت", "فرهنگ سازمانی", "رهبری خدمتگزار", "هیات علمی"]}
{"id": 56, "body": "با روند صنعتی شدن جوامع و افزایش شهرنشینی و تغییر سبک زندگی انسان‌ها، ما شاهد کاهش یافتن ارتباطات و کنش‌های مستقیم افراد جامعه با یکدیگر هستیم. لذا یکی از اساسی‌ترین مسایلی که جوامع امروزی با آن مواجه‌اند، اعتماد اجتماعی است. به طوری که بشر امروزین بدون اعتماد اجتماعی تا حد زیادی قادر به حیات اجتماعی نیست.  اعتماد، یک باور است، باور به اینکـه دیگران، در بدترین شرایط، آگاهانه و عامدانه آسیبی بـه او نمی‌رسانند و در بهترین شرایط، به نفع او عمل می‌کنند. متفکران انواع اعتماد بنیادین، بین‌شخصی، اعتماد اجتماعی و اعتماد‌ نهادی‌ را در نظر گرفته‌اند. جامعه‌شناسان کلاسیک مسأله اعتماد را در رابطه با نظم اجتماعی و از منظر کلان مورد بررسی قرار داده‌اند، یعنی بدون انسجام و نوعی اعتماد، پایداری نظم اجتماعی غیرممکن است. با مرور نظریه‌پردازی‌های جامعه‌شناسان معاصر پیرامون اعتماد، این نظریات در سه سطح خرد، کلان و تلفیقی مورد بررسی قرار گرفته‌اند. با بررسی نظریات جامعه‌شناختی و مطالعه تحقیقات انجام شده داخلی و خارجی انجام شده پیرامون مفهوم اعتماد، عوامل زمینه‌ای تأثیرگذار بر اعتماد اجتماعی، عوامل اجتماعی تأثیرگذار بر اعتماد اجتماعی، کارکردهای اعتماد و پیامدهای عدم اعتماد استخراج گردید. در تحقیق حاضر از روش تحلیل محتوای کیفی و تکنیک کدگذاری استفاده شده است. در متن نهج‌البلاغه، سه نوع اعتماد اجتماعی بین‌فردی، تعمیم‌یافته و نهادی مورد بررسی قرار گرفت و گزاره‌های نهج‌البلاغه در ارتباط با هر یک از انواع اعتماد نیز در چهار مقوله عوامل زمینه‌ساز، عوامل افزایش‌دهنده، عوامل کاهش‌دهنده و پیامدهای هر یک دسته‌بندی گردید. مقایسه گزاره‌های اعتماد اجتماعی استخراج شده از نهج البلاغه با نتایج حاصل شده از نظریات جامعه‌شناسی به ما نشان می‌دهد که؛ گزاره-های اعتماد بین فردی و عوامل افزایش، کاهش و پیامدهای آن نزدیکی بسیار زیادی با نظریات جامعه شناسی در سطح خرد دارد. گزاره‌های اعتماد نهادی نیز به برخی نظریات جامعه شناختی کلان مرتبط است.", "keywords": ["نظریات جامعه شناختی", "نهج البلاغه", "تحلیل محتوی کیفی", "اعتماد", "اعتماد اجتماعی"]}
{"id": 57, "body": "امروزه اعتیاد به اینترنت به عنوان یک اختلال روان‌شناختی در روان‌شناسی و پزشکی مطرح شده است. به طوری که متخصصان بالینی مواردی از این اختلال را در کلینیک‌های خود گزارش می‌کنند و این اختلال، به عنوان شکل جدیدی از اعتیاد در سال‌های اخیر توجه پژوهشگران را در حوزه‌ی روان‌شناسی، روان‌پزشکی، جامعه‌شناسی و حوزه‌های علمی دیگر به خود جلب کرده است. اعتیاد به اینترنت مشکلی است که در جوامع و فرهنگ‌های مختلف به چشم می‌خورد. شیوع این مسئله باعث شده است که شناسایی علل، پیامدها و عوارض آن توسط محققان و متخصصان، پیگیری و مورد پژوهش قرار گیرد. در این راستا پژوهش حاضر نیز با هدف رابطه اعتیاد به اینترنت با اضطراب امتحان، فرسودگی تحصیلی و باورهای مذهبی دانش‌آموزان دختر مقطع متوسطه شهر بندر کنگ انجام شد. روش تحقیق توصیفی از نوع همبستگی بود و جامعه آماری شامل تمامی دانش‌آموزان دختر مقطع متوسطه شهر بندر کنگ بود که با استفاده از شیوه نمونه گیری تصادفی ساده و فرمول کوکران تعداد 162 نفر از دانش آموزان انتخاب شدند و به چهار پرسشنامه اضطراب امتحان (TAI)، پرسشنامه فرسودگی تحصیلی رابرسو و همکاران (1997)، پرسشنامه باورهای مذهبی لطف آبادی و همکاران (1381) و پرسشنامه اعتیاد اینترنتی اس، ای، کاپلان (2002) پاسخ دادند. داده های گردآوری شده با استفاده از نرم افزار SPSS در دو سطح آمار توصیفی (میانگین، انحراف معیار و استاندارد) و آمار استنباطی (ضریب همبستگی پیرسون و رگرسیون چند متغیره) مورد تحلیل قرار گرفتند. یافته‌ها حاکی از آن است که بین اضطراب امتحان، باورهای مذهبی و فرسودگی تحصیلی با اعتیاد اینترنتی رابطه‌ای معنادار وجود دارد؛ بدین معنی که هر چه اعتیاد اینترنتی بیشتر باشد به همان میزان اضطراب امتحان و فرسودگی تحصیلی افزایش می یابند و برعکس هر اندازه اعتیاد اینترنتی بیشتر باشد به همان میزان باورهای دینی تضعیف می گردد. در راستای نتایج فوق آشنا کردن فرزندان با موارد زیر ضروری نیز به نظر می‌رسد: خطرهای جسمانی، رفتاری، اخلاقی و استفاده‌های نامناسب، غیرضروری و زائد از فن‌آوری‌های جدید مانند ماهواره، اینترنت و تلفن همراه، تقویت مبانی ارزشی، اخلاقی و دینی فرزندان و ایجاد خودکنترلی و خود ایمنی در آن‌ها برای استفاده بهینه از فن‌آوری‌های جدید.", "keywords": ["اضطراب امتحان", "باورهای مذهبی", "اعتیاد اینترنتی", "فرسودگی تحصیلی"]}
{"id": 58, "body": "این پژوهش در این به رابطه اعتیاد به موبایل با بهزیستی روانشناختی نگرش مذهبی و ویژگی های شخصیتی در بین دانشجویان دوره کارشناسی ارشد سال 92-93 دانشگاه محقق اردبیلی شهر اردبیل پرداخته شده است. بدین منظور دانشجویان کارشناسی ارشد دانشکده روانشناسی و علوم تربیتی به روش نمونه گیری خوشه ای انتخاب شد و 182 نفر به عنوان نمونه برای پر کردن پرسشنامه ها به روش تصادفی انتخاب شدند.ابزارهای پژوهش: مقیاس 18 سوالی بهزیستی روانشناختی ریف پرسشنامه شخصیتی هگزاکو پرسشنامه سنجش نگرش های مذهبی پرسشنامه اعتیاد به موبایل.روش پژوهش: از نوع همبستگی و توصیفی می باشد و برای ازمون فرضیه های پژوهش پاسخ به پرسش های پژوهش از ازمون های اماری ضریب همبستگی پیرسون تحلیل رگرسیون خطی چند متغییری و تحلیل رگرسیون گام به گام استفاده شده است.نتایج: تحلیل رگرسیون چندگانه نشان داد متغییر روانرنجویی (31/0 = و001/0 ) رابطه مثبت معنادار با اعتیاد به تلفن همراه برونگرایی (33/0 = و001/0 ) رابطه منفی معنادار با اعتیاد به تلفن همراه و متغییر وظیفه شناسی (25/0 = و001/0 ) با اعتیاد به تلفن همراه رابطه منفی دارند . همچنین نتایج نشان داد بین اعتیاد به موبایل و نگرش مذهبی رابطه منفی معنادار وجود دارد (31/0 = و001/0 ) . متغییر پذیرش خود (31/0 = و05/0 ) رابطه منفی معنادار با اعتیاد به تلفن همراه و وابط مثبت (22/0 = و05/0 ) رابطه منفی معنادار با تلفن همراه و متغییر زندگی هدفمند (3/0 = و001/0 ) با اعتیاد به موبایل رابطه منفی معنادار دارند.", "keywords": ["اعتیاد به موبایل", "ویژگی‌های شخصیتی", "نگرش مذهبی", "بهزیستی روان‌شناختی"]}
{"id": 59, "body": "فصاحت و بلاغت از مهم‌ترین جنبه‌های اعجاز قرآن است که موجب حسن پذیرش مردمان در قرون متمادی از عصر نزول تاکنون بوده است. مقصود از فصاحت که گاهی وصفی برای کلمه، و گاه برای کلام دانسته می‌شود، عبارت است از خالی بودن کلام از حروف و کلمات ثقیل، نامانوس و ناموزون و همچنین تعبیرات نفرت انگیز و رکیک و پیچیده و گنگ و مبهم. ومراد از بلاغت عبارت است از کلامی که افزون بر ویژگی فصاحت، با حال و مقام مخاطب یا مخاطبان، مطابقت و هماهنگی داشته باشد. هدف از نگارش این رساله، تأکید بر وحیانی بودن قرآن و دفاع از حریم قرآن در مقابل شبهاتی است که خاورشناسان به اهداف گوناگون علیه این کتاب منزل ربوبی، درباره فصاحت و بلاغت قرآن مطرح کردند. رساله حاضر به روش توصیفی و تحلیلی و با رویکرد انتقادی درصدد است، اساسی‌ترین شبهات مستشرقان را درباره فصاحت قرآن مانند: اشکالات صرفی و نحوی در قرآن، گویا نبودن کلام الهی، وقوع واژگان بیگانه در قرآن و تکرار غیر مفید؛ و بلاغت قرآن مانند: ناپیوستگی و پراکندگی قرآن، جملات ناتمام و الفاظ زائد در قرآن بیان کرده است و نظریات آنان را با پاسخ‌های متقن رد نموده است. ره‌آورد این پژوهش نشان می‌دهد که قرآن از اوج فصاحت و بلاغت برخوردار است و شبهات مستشرقان در این زمینه ناشی از اهداف مطالعات و مبانی فکری و انگاره‌های ذهنی کاملاً متفاوت و متغایر مستشرقان از مطالعات اسلامی مانند: بشری دانستن قرآن، تأثیرپذیری قرآن از محیط، تأثیرپذیری قرآن از فرهنگ زمانه است. از این‌رو، روش‌شناسی آنان در زمینه مطالعات قرآنی به سبب رویکرد سطحی و کم‌دقتی؛ غرض‌ورزی و پندارگرایی، اشتباه در فهم و تفسیر قرآن و عدم اطلاع از زبان عربی و دانش فصاحت و بلاغت و البته عدم مراجعه به همه منابع اسلامی به ویژه شیعه، دقیق نبوده است به همین سبب، شبهات آنان در موارد زیادی، نه تنها مشکل آن‌چنانی بر بلاغت و فصاحت قرآن وارد نمی‌سازد، بلکه دلالت روشنی بر اصالت و اعجاز بیانی قرآن است.", "keywords": ["بلاغت قرآن", "اعجاز بیانی قرآن", "فصاحت قرآن", "شبهات مستشرقان"]}
{"id": 60, "body": "چکیده: یکی از موضوعات مهم در خصوص قرآن کریم، اعجاز و وجوه مختلف آن است که از هنگام نزول قرآن تا به امروز، در جامعه علمی مطرح هست. آغاز مباحث مربوط به فصاحت و بلاغت و همچنین نظم قرآن و پس‌ازآن اعجاز علمی، اعجاز بیانی، اعجاز تشریعی، از مباحث مهم در خصوص قرآن بوده‌اند. این پایان‌نامه، با روش توصیفی ـ تحلیلی، پژوهشی تطبیقی در بحث وجوه اعجاز قرآن از دیدگاه دو اندیشمند بزرگ قرآنی آیت‌الله معرفت، قرآن‌پژوه معاصر و علامه آلوسی، مفسر قرن سیزدهم است، هدف در این پژوهش کشف و بیان وجوه اشتراک و افتراق دیدگاه‌های آلوسی و آیت‌الله معرفت در وجوه اعجاز قرآن هست. این دو مفسر هریک با رویکرد خاص خود به مباحث مختلف اعجاز و وجوه آن نگریسته‌اند و ضمن وجود اشتراکات بسیار، در برخی موارد اختلافاتی نیز دارند به نظر می‌رسد که وجه افتراق دیدگاه‌های علامه آلوسی و آیت‌الله معرفت در اعجاز علمی، اعجاز بیانی و ترتیب آیات تحدی، دیده می‌شود. در تحلیل و بررسی تطبیقی پیرامون آرا این دو مفسر می‌توان گفت مطالب آیت‌الله معرفت درزمینه علوم قرآنی و به‌ویژه اعجاز قرآن سامان‌دهی بهتری دارد؛ در همه‌ موارد به‌تفصیل و با صراحت بیشتری سخن گفته‌اند؛ زیرا علامه آلوسی مباحث اعجازی را به‌طور مستقل نیاورده بلکه در کتاب تفسیر روح المعانی، ذیل آیات مربوط به اعجاز، به آن پرداخته است.", "keywords": ["اعجاز قرآن", "اعجاز علمی", "آیت‌الله معرفت", "اعجاز بیانی", "آلوسی"]}
{"id": 61, "body": "با تدبردرآیات و روایات وارده در خصوص ادای دین در می یابیم که پرداخت دین از سوی مدیون واجب است . با توجه به وجوب مقدمه ی واجب ؛ اشتغال به کارمدیون درصورتیکه درحد توان فرد و متناسب با شئون وی باشد براو واجب می گردد. مقنن به تبعیت از شرع مجازاتهای جایگزین حبس را در قانون نحوه اجرای محکومیتهای مالی گنجانده است.انظار وفرصت دادن به مدیون معسر در ادای دین، برمبنای آیه و ان کان ذو عسره فنظره الی میسره تا حصول یسرتجویز شده است . قانونگذار در تدوین قانون نحوه اجرای محکومیتهای مالی ضمن تدبیر راهکارهایی برای وصول محکومٌ به و احقاق حق محکومٌ له، درصدد است حتی الامکان حقوق محکومٌ علیه نیز حفظ شود. برای نیل به این مقصود در صورت اثبات اعسار، آزادی محکومٌ علیه را حتی درصورت عدم صدور حکم قطعی پیش بینی نموده که همسو با سیاست کیفری حبس زدایی و کاهش جمعیت کیفری است . درخصوص محکومٌ علیه متمکن ممتنع از پرداخت دین، با تجویز توقیف و فروش اموالش، امکان استیفای محکومٌ به را فراهم نموده است. نظر به اینکه همه افراد حق حیات دارند لاجرم می بایست حداقلی از امکانات زندگی برخوردار باشند که در این راستا نهاد مستثنیات دین درفقه و به تأسی از آن در قانون پیش بینی شده است.", "keywords": ["محکومیت مالی", "حبس زدایی", "مجازاتهای جایگزین حبس", "مستثنیات دین", "اعسار"]}
{"id": 62, "body": "امروزه نقش آموزش عالی در توسعه همه جانبه متوازن و پایدار کشورها، بیش از پیش مورد توجه صاحبنظران قرار گرفته است و دانشگاه‌ها دارای نقش‌های اجتماعی، فرهنگی، آموزشی و پژوهشی به طور در هم پیچیده و به هم پیوسته هستند. هدف پژوهش حاضر بررسی رابطه‌ی فرهنگ سازمانی و یادگیری سازمانی با توانمندسازی اعضای هیات علمی در دانشگاه آزاد اسلامی واحد آباده می‌باشد. روش پژوهش توصیفی از نوع همبستگی است و جهت تجزیه و تحلیل اطلاعات از نرم افزارهای Spss و Lisrel استفاده شده است.جامعه مورد مطالعه شامل تمامی اعضای هیات علمی دانشگاه آزاد اسلامی واحد آباده است. نمونه آماری بر اساس جدول مورگان 45 نفر تعیین و بر اساس نمونه گیری تصادفی طبقه‌ای انتخاب گردید. جهت جمع‌آوری اطلاعات از سه پرسشنامه فرهنگ سازمانی، یادگیری سازمانی و  توانمندسازی کارکنان استفاده گردید. یافته‌های آماری نشان می‌دهد که بین فرهنگ سازمانی و یادگیری سازمانی با توانمندسازی و همچنین بین ابعاد فرهنگ سازمانی و ابعاد یادگیری سازمانی با ابعاد توانمندسازی رابطه وجود دارد.", "keywords": ["دانشگاه آزاد اسلامی ، واحد آباده", "اعضای هیات علمی", "آموزش عالی", "توانمندسازی", "فرهنگ سازمانی", "یادگیری سازمانی", "هیات علمی"]}
{"id": 63, "body": "قرآن کریم که کلام الهی بوده و تمامی الفاظ و معانی آن در نهایت زیبایی و فصاحت و بلاغت است، علاوه بر هدایت بشری در تمامی شوون زندگی دنیوی و اخروی، معیار زبان عربی نیز می باشد. لذا پژوهش ادبی درخصوص آن هیچ گاه خالی از یافته های جدید نبوده و همواره مورد تاکید علما و ادبا است. در این تحقیق فعل مجهول در قرآن کریم و علل حذف فاعل از لحاظ نحوی و بلاغی مورد بررسی قرار گرفته است. در این کتاب مقدس افعال مجهول بسیاری وجود دارد. که مفعول به، مصدر، جار و مجرور، و ظرف، و در پاره ای موارد جمله، نائب فاعل قرار گرفته است. اختلاف مفسران و نحویان در نائب فاعل بیشتر ناشی از اختلاف قرائات است. با بررسی دقیق آیات و کلمات و افعال قرآنی می توان به جزیی از اغراض فعل مجهول پی برد. که حضرت حق از بیان جملات در ساختار مجهول چه چیزی را می خواسته به بشریت بفهماند. بیشتر افعال مجهول در قرآن از نظر فراوانی اول فعل ماضی و بعد فعل مضارع و سپس اسم مفعول هستند. یکی از فواید بلاغی فعل در ساختار مجهول تحقیق است که بیشتر افعال مربوط به قیامت در این ساختار مطرح شده، و نیز ترسیم صور غیبی یکی دیگر از اغراض بلاغی حذف فاعل می باشد که این مورد نیز در آیات مربوط به آخرت و پاره ای از داستان های قرآنی یافت می شود. عدم ذکر فاعل نیز بنا به دلایل عدیده ای من جمله علم به فاعل، تعظیم، جهل به فاعل، افاده عمومیت، توجه و اهتمام به مفعول، ایجاز و... می باشد که به نظر می رسد دو مورد اول بیشتر مورد توجه بوده است. ه: افعال مجهول - قرآن کریم- نائب فاعل- بلاغت حذف فاعل- دلایل نحوی حذف فاعل", "keywords": ["دلایل نحوی حذف فاعل", "بلاغت حذف فاعل", "نائب فاعل", "قرآن کریم", "افعال مجهول"]}
{"id": 64, "body": "هدف از پژوهش حاضر، شناسایی و سپس اولویت بندی مولفه های قدرت و اقتدار نظامی جمهوری اسلامی ایران در مدیریت بحران های خاورمیانه از دیگاه فرماندهان ارشد آجا در استان کرمان می باشد. تحقیق حاضر از حیث هدف، از نوع کاربردی است. از حیث روش، توصیفی و از نوع پیمایشی است. جامعه آماری پژوهش حاضر، فرماندهان ارشد آجا در استان کرمان می باشد که تعداد آنها 15 نفر بوده است. در این پژوهش کلیه جامعه آماری پژوهش مورد بررسی قرار گرفته است. ابزار جمع آوری اطلاعات پرسشنامه مقایسات زوجی می باشد. در این تحقیق، به منظور اولویت بندی مولفه های قدرت و اقتدار نظامی ، از آزمون علامت، به عنوان یکی از آزمون‌های فرضیه ناپارامتریک، استفاده شده است. در مرحله بعد بر اساس همین شاخص‌های شناسایی شده و به کمک پرسش‌نامه تحلیل سلسله مراتبی عوامل مؤثر بر ارزش‌گذاری اولویت-بندی شدند. شایان ذکر است برای پردازش داده‌ها و بررسی فرضیه‌ها از نرم‌افزار آماری SPSS استفاده شده است. همچنین در این پژوهش به منظور وزن‌دهی و اولویت بندی عوامل موثر شناسایی شده، از نرم‌افزار Expert Choice استفاده می‌گردد.بررسی نتایج نشان می دهد هفت مولفه محقق ساخته مورد نظر بر قدرت و اقتدار نظامی ج.ا.ا در مدیریت بحران های نظامی خاورمیانه تاثیر دارد و بهبود این مولفه ها موجب افزایش اقتدار و قدرت نظامی ج.ا.ا می شود. مهمترین مولفه در اولویت بندی مولفه ی نیروی انسانی متخصص و با ایمان است که دارای وزن کلی 0.124 می باشد و مهمترین معیار نظام فرماندهی مقتدر می باشد. بر اساس داده‌های حاصل از پرسشنامه و محاسبات انجام شده از طریق نرم‌افزار SPSS، مقدار ضریب پایایی عدد 0.914 می‌باشد.این عدد نشان می‌دهد که پرسشنامه مورد استفاده از قابلیت اعتماد (پایایی) لازم برخوردار است.", "keywords": ["فرماندهان ارشد آجا", "بحران‌های خاورمیانه", "تحلیل سلسله مراتبی", "اقتدار نظامی"]}
{"id": 65, "body": "قرآن، نخستین و معتبرترین منبع استنباط احکام شرعی به شمار می‌رود بنابر‌این، شناخت دقیق آیات‌الاحکام تأثیر زیادی در استنباط فقهی دارد. اما تفسیر آیات‌الاحکام را نباید فقط در کتبی که تحت این عنوان نگاشته‌ شده است جست؛ بلکه ضروری است تا کتب تفسیری نیز مورد توجه قرار داده شود، خصوصاً تفاسیری که رویکرد فقهی نیز داشته باشند. یک نمونه از این قبیل تفاسیر، تفسیر «الفرقان فی تفسیر القرآن بالقرآن و السنه» است که به قلم آیت الله دکتر محمد صادقی نگاشته شده است. این تفسیر ارزشمند با توجه به این که تفسیری قرآنی است، اما در عین حال، مباحث زیادی نیز در قلمرو فقه، در آن مطرح شده است، از همین رو در این تحقیق با روش توصیفیی ـ تحلیلی، سعی شده است تا اختلاف نظرات فقها و مؤلفان آیات الاحکام، مخصوصاً مؤلف تفسیر «الفرقان» در مباحث حدود و قصاص، روشن شود و دلایل هر کدام نیز مورد بررسی قرار گیرد. هدف از این پژوهش آن است که مخاطب، این نظرات را مورد بررسی و قضاوت قرار دهد و آن‌چه با دلایل عقلی و نقلی سازگارتر است را انتخاب کند، اگرچه آن نظر، خلاف نظر مشهور باشد. نهایتاً دستاورد این پایان‌نامه، با تعداد صفحات 246 صفحه، این است که به دلیل تفاوت مبانی دکتر صادقی تهرانی، حکم بسیاری از مسائل فقهی در حدود و قصاص- به عنوان نمونه در شرایط مقذوف یا در پرداخت دیه قتل خطا توسط عاقله- متفاوت با نظر مشهور است.", "keywords": ["آیات الاحکام", "احکام القرآن", "دکتر صادقی تهرانی", "حدود و قصاص", "الفرقان"]}
{"id": 66, "body": "این پژوهش با هدفِ پیش بینی سازگاری از طریق الگوهای ارتباطی خانواده و سرسختی روان شناختی دانشجویان دانشگاه آزاد اسلامی شهر امیدیه به مرحله اجرا در آمد. به همین منظور از بین کلیه دانشجویان دانشگاه آزاد اسلامی شهر امیدیه که 5000  نفر بودند، تعداد 358 نفر با استفاده از روش نمونه گیری تصادفی چند مرحله ای انتخاب شدند. ابزارهای پژوهش شامل مقیاس تجدید نظر شده الگوهای ارتباطی خانواده، مقیاس سرسختی روانشناختی اهواز و پرسشنامه سازگاری بوده است. در این پژوهش متغیرهای الگوهای ارتباطی خانواده و سرسختی روان شناختی به عنوان متغیرهای پیش بین و سازگاری به عنوان متغیر ملاک در نظر گرفته شدند. در این تحقیق به منظور توصیف وضعیت موجود از میانگین، انحراف استاندارد، حداقل و حداکثر نمرات استفاده شده است. همچنین، به منظور تحلیل فرضیه های پژوهش از ضریب همبستگی پیرسون و رگرسیون چندگانه به شیوه همزمان استفاده شده است. نتایج به دست آمده در این پژوهش نشان داد که ارتباط معنی داری بین مولفه های الگوهای ارتباطی خانواده با سازگاری وجود دارد. مولفه های الگوی ارتباط خانواده جمعاً حدود 25 درصد از سازگاری دانشجویان را تبیین می کند. از بین متغیرهای پیش بین، جهت گیری گفت و شنود بیشترین نقش را در تبیین سازگاری ایفا می کند. بین سرسختی روانشاختی و مولفه های آن (کنترل، تعهد و مبارزه طلبی) با سازگاری در دانشجویان رابطه مثبت و معنی داری وجود دارد. مولفه های سرسختی روان شناختی  جمعاً حدود 26 درصد از سازگاری دانشجویان را تبیین می کنند . از بین متغیرهای پیش بین، به ترتیب تعهد و کنترل  بیشترین نقش را در تبیین سازگاری ایفا می کند . بین متغیرهای الگوهای ارتباطی خانواده و سرسختی روانشناختی با سازگاری ارتباط معنی داری وجود دارد. متغیرهای الگوهای ارتباطی خانواده و سرسختی روانشناختی جمعاً حدود 17 درصد از سازگاری دانشجویان را تبیین می کنند از بین متغیرهای جهت گیری گفت و شنود ،جهت گیری همنوایی و سرسختی روانشناختی ،فقط  متغیرهای جهت گیری گفت و شنود و سرسختی روانشناختی نقش معنی داری در تبیین واریانس سازگاری ایفا می کنند و حهت گیری همنوایی از معادله رگرسیون حذف شده است .", "keywords": ["امیدیه", "سازگاری", "ارتباطات", "الگوهای ارتباطی خانواده", "جهت‌گیری همنوایی", "دانشگاه آزاد اسلامی", "خانواده", "سرسختی روان‌شناختی و سازگاری", "سرسختی روان‌شناختی", "جهت‌گیری گفت و شنود", "دانشجو"]}
{"id": 67, "body": "مهم‌ترین و کاربردی‌ترین نوع شناخت و یادگیری در همه دوران زندگی، « الگوپذیری» است. نقش «الگو» در هر یک از علوم و فنون و کمالات انسانی این است که جوینده را از تردید و سرگردانی در انتخاب مناسب‌ترین و نزدیک‌ترین راه، نجات می دهد و جوینده، موانع و پیچ و خم‌های دشوار و رموز موفقیت اسوه و مجموعه تجربه‌های راهگشای او را در اختیار گرفته و در پیش روی خود قرار می‌دهد. پژوهش حاضر درصدد استفاده کاربردی از شیوه‌های به کاربرده شده در نقد الگوهای منفی در قرآن در راستای امور تربیتی می‌باشد. در شیوه تربیتی قرآن برای ارائه الگوهای عبرت‌آمیز، جهت‌گیری عبرت‌آموزی در قالب داستان‌های قرآنی و آیات الهی  برای حرکت در جهت دست‌یابی به عصمت و پاکدامنی، بی‌رغبتی به زخارف دنیا، کاهش لغزش و ... است. نتایج به دست آمده عبارت است از: قرآن کریم برای شیوه های نقد الگوهای منفی از طریق بیان چهره های منفور و مطرود در قالب عناوینی مانند کافران، مشرکان ، منافقان، ابلیس، قابیل و... ، از طریق مؤلفه های کلی الگوهای منفی مانند استکبار، ظلم، طغیان و عناد و بیان اوصاف الگوهای منفی همچون غرور، تکبر، حسد و ...  و در نهایت  از طریق بیان سرنوشت خسارت بار الگوهای منفی  به نقد آنها پرداخته است. هرکدام از الگوهای منفی فردی و گروهی متناسب با رفتار نامناسبی که انجام می‌دادند به سرنوشت شومی گرفتار می‌شدند که از لحاظ مادی و معنوی متحمّل زیان می‌شدند.  قرآن کریم در بیان سرنوشت خسارت‌بار هر کدام از الگوهای منفی بیان نقد‌گونه خود را به کاربرده است و از این طریق در داستان‌های قرآنی، علاوه بر تحریک عواطف، پرورش تعقّل و خردمندی نیز وجود دارد. قصص قرآن، روابط اخلاقی و تربیتی میان انسان‌ها را به وضوح در قالب الگوها ترسیم می‌کند و در نهایت، این فضایل اخلاقی هستند که بر پستی‌ها و فرومایگی‌ها چیره می‌گردند.", "keywords": ["نقد الگوهای منفی", "الگوپذیری", "چهرهای مطرود", "قرآن کریم", "الگوهای منفی"]}
{"id": 68, "body": "پژوهش حاضر به منظور طراحی الگوی برنامه درسی آموزش فلسفه برای کودکان در دوره ابتدایی بر اساس فلسفه تعلیم و تربیت اسلامی انجام گرفته است. بدین منظور در گام اول به تبیین مبانی اساسی فلسفه تعلیم و تربیت اسلامی اعم ازمعرفت شناسی،هستی شناسی،انسان شناسی،ارزش شناسی از اسناد و منابعی که با روش نمونه گیری هدفمند بدست آمده بودند، پرداخته و سپس مبانی فلسفی وفکری برنامه فلسفه برای کودکان ازدیدگاه فلسفه تعلیم و تربیت اسلامی مورد نقد و بررسی قرار گرفت. در گام بعدی از دل این نقد ها شاخص هایی را برای تدوین الگوی مورد نظر خود با رویکرد بومی و ایرانی - اسلامی استخراج کرده و در ادامه با توجه به نقاط ضعف این الگو و مغایرت های آن با الگوی فلسفه تعلیم و تربیت اسلامی و وضعیت موجود تفکر در پایه 5 و 6 ابتدایی به طراحی الگوی مفهومی برنامه آموزش فلسفه برای کودکان ابتدایی بر اساس فلسفه تربیتی اسلام اقدام شد. سپس الگوی پیشنهادی را از دیدگاه متخصصان فلسفه تعلیم و تربیت اسلامی، برنامه درسی و فلسفه برای کودکان با روش دلفی و با استفاده از پرسشنامه مورد اعتبار سنجی قرار گرفت. متخصصان الگو را معتبر تشخیص دادند. نوع تحقیق کاربردی و توسعه ای و روش تحقیق مطالعه حاضر از زمره روش های تحقیق آمیخته یا ترکیبی است.روش تجزیه و تحلیل یافته ها توصیفی-تحلیلی- استنتاجی و انتقادی است.جمع آوری اطلاعات به روش فیش برداری صورت گرفت. از جمله نتایج پژوهش می توان به استخراج 18 شاخص در مبانی چهار گانه (انسان شناسی، هستی شناسی، معرفت شناسی، ارزش شناسی) از دل نقدهای وارد بر برنامه فبک بر اساس تعلیم و تربیت اسلامی  اشاره نمود که این شاخص ها مبنایی برای تدوین الگوی مطلوب قرار گرفته و الگوی مفهومی در 4 عنصر اصلی (هدف، محتوا، روش یادگیری، ارزشیابی) برنامه درسی تدوین گردید.", "keywords": ["الگوی برنامه درسی", "فلسفه برای کودکان", "دوره ابتدایی", "فلسفه تعلیم و تربیت اسلامی"]}
{"id": 69, "body": "هدف کلی پژوهش حاضر، طراحی الگوی مطلوب برنامه درسی تربیت اقتصادی برای دوره اول ابتدایی در جمهوری اسلامی ایران می‌باشد. رویکرد پژوهش حاضر، عمل فکورانه است که برای خط‌ مشی‌گذاری و گونه‌ای از پژوهش ناظر به عمل می‌باشد این رویکرد انجام وظایف عملی برنامه‌ریزی درسی را با اجرای پژوهش رسمی در حوزه برنامه درسی، از طریق ساختار نظام‌دار عمل فکورانه در اتخاذ تصمیمات برنامه درسی، به یکدیگر پیوند می‌دهد. در این پژوهش، برای پاسخ به سوالات اول و دوم، که همانا دستیابی به اهداف و رئوس محتوای درسی است، از روش سنتزپژوهی استفاده شده است. تکنیک‌های متن‌کاوی که برای کاوش متن داده یا کشف دانش از متن شناخته شده، برای سنتزپژوهی به خدمت گرفته شده است. تکنیک‌های استفاده شده برای متن‌کاوی روی مجموعه‌ اطلاعات متنی شامل: استخراج اطلاعات، خلاصه‌سازی، گروه‌بندی، خوشه‌بندی و مصورسازی اطلاعات می‌باشد. این مطالعه در سه مرحله صورت پذیرفته است. در مرحله اول برای شناسایی منطق و اهداف برنامه درسی تربیت اقتصادی در دوره اول ابتدایی منابع اقتصاد اسلامی(نظری به نظام اقتصادی اسلام، اقتصادنا)، ادبیات فارسی(شعر و ضرب‌المثل)، نیازهای جامعه ایران(اسناد بالادستی، کارآفرینان برتر کشور) مورد توجه قرار گرفته است. در مرحله دوم به منظور دستیابی به رئوس محتوای برنامه درسی، سازماندهی محتوا، شیوه‌های آموزشی و فرصت‌های یادگیری و در نهایت روش‌های ارزشیابی از مطالعه منابع و پژوهش‌های بین‌المللی، مطالعه منابع علمی و تخصصی موجود در ارتباط با برنامه درسی و در تعامل مستقیم و مستمر اعضای تیم تحقیق استفاده شده است و در مرحله سوم به منظور اطمینان از اعتبار و کارآمدی الگوی برنامه درسی پیشنهاد شده، اعتباریابی از طریق نظرات متخصصان و کارشناسان حوزه اقتصاد و علوم تربیتی و معلمان (11نفر) صورت پذیرفته است. در یافته‌های حاصل از این پژوهش، اهداف الگو در در چهار خوشه‌ی ویژگی‌های فردی، ویژگی‌های اجتماعی، اخلاق اقتصادی و مفاهیم اقتصادی بدست آمده، که هر خوشه دربردارنده‌ی مفاهیمی است که جوهر هدف و محتوا را توامان، در ابعاد دانشی و مهارتی پوشش داده است. روش سازماندهی با استفاده از الگوی تلفیق دانه تسبیحی و فعالیت‌های یادگیری در دو کارکرد اولیه (فراهم سازی فرصت‌های مجزا) و ثانویه (محتوای درسی موجود) تدارک یافته و نهایتا ارزشیابی میزان یادگیری دانش‌آموزان، از طریق کارپوشه، سنجش عملکردی، سنجش مستقیم رفتار توسط والدین، بند نویسی، ریاضی و داستان فراهم شده است.", "keywords": ["دوره اول ابتدایی", "اقتصاد اسلامی", "تربیت اقتصادی", "الگوی مطلوب برنامه درسی"]}
{"id": 70, "body": "اوان کودکی یا پیش از دبستان (از بدو تولد تا شش سالگی) از حیاتی‌ترین مراحل تکامل شخصیت و پرورش توانایی‌ها و استعدادهای انسان است و نیاز به سیاست‌گذاری و برنامه‌ریزی و اقدام عملی همه جانبه برای این دوره است. اوان کودکی علاوه بر تربیت خانوادگی و فرهنگی در هر جامعه‌ای، تربیت در مهد کودک‌ها و پیش‌دبستانی‌ها را نیز شامل می‌گردد.         برخلاف آنچه که در متون دینی ما بر اهمیت این دوره تأکید نموده‌اند و یافته‌های علمی نیز موید آن است، ولی در ایران بحث تربیت اوان کودکی (ECE) (تاک) از پختگی لازم برخوردار نیست و مبانی نظری و فلسفی مدونی برای آن وجود ندارد. در ایران، فلسفه تربیت در جمهوری اسلامی ایران نگاشته شده است که همان سند تحول بنیادین در آموزش و پرورش می‌باشد. این سند توجهی به اوان کودکی نداشته است. پژوهش حاضر به طراحی و تدوین الگوی نظری تربیت در اوان کودکی بر مبنای فلسفه تربیت در جمهوری اسلامی ایران می‌پردازد. به عبارتی دیگر، در چارچوب فلسفه تربیت در جمهوری اسلامی ایران (سند تحول بنیادین)، مبانی نظری برای تربیت اوان کودکی استنباط می‌کنیم تا با این سند که مورد پذیرش شورای عالی انقلاب فرهنگی است، منافاتی نداشته باشد. این تحقیق، تنها مبانی فلسفی این دوره را بیان نمی‌کند، بلکه یک الگوی نظری است که نه نظری خالص است و نه عملی خالص، بلکه بین نظر و عمل قرار گرفته و فاصله نظر و عمل را کاهش می‌دهد. ویژگی دیگر این تحقیق این است که به خصوصیات ملی و بومی کشور خودمان توجه دارد. می‌توان گفت که این پژوهش یک مدل ارائه خواهد کرد که بر اساس آن، سیاست-گذاران خواهند توانست به تدوین قوانین در زمینه تربیت اوان کودکی بپردازند. در واقع الگوی نظری، واسط بین نظریه‌ها و سیاست‌گذری‌ها خواهد بود. به عبارتی دیگر، برای اینکه الگوی نظری تربیت اوان کودکی بر مبنای فلسفه تربیت در جمهوری اسلامی ایران، شکل بگیرد این گام‌های اساسی باید برداشته شود که مجموع این گام‌ها، همان الگوی نظری است: 1) استنتاج مبانی و مفاهیم کلیدی تربیت در اوان کودکی (در جامعه اسلامی ایران) در چارچوب فلسفه تربیت در جمهوری اسلامی ایران؛ 2) تبیین چیستی (تعریف مفاهیم و بیان مولفه‌ها)، چرایی (ضرورت و اهداف) و چگونگی (رویکردها و اصول) تربیت پیش از دبستان؛ 3) سرانجام، بعد از طراحی الگوی نظری، به منظور اعتباربخشی به این الگوی نظری، نظرخواهی از صاحب‌نظران و کارشناسان و متخصصان علوم تربیتی، با طرح سوالاتی از طریق پرسشنامه و مصاحبه، انجام خواهد گرفت و بر اساس نظر آن‌ها اصلاحات انجام خواهد شد.           بنابراین مسأله ما این است که چه الگوی نظری می‌توان برای تربیت پیش از دبستان بر مبنای فلسفه تربیت در جمهوری اسلامی ایران، تدوین نمود. به عبارت دیگر، مبانی نظری، چیستی، چرایی و چگونگی تربیت اوان کودکی برای جمهوری اسلامی ایران مساله این پژوهش است. از این جهت ما در این تحقیق، روش‌های تحقیق توصیف، تحلیل منطقی و استنباط را به کار خواهیم بست و سوالات ذیل را سرلوحه کار خود قرار خواهیم داد: 1) با توجه به فلسفه تربیت در جمهوری اسلامی ایران، چه مبانی نظری و مفاهیم کلیدی را برای الگوی نظری تربیت در اوان کودکی می‌توان در نظر گرفت؟ 2) با توجه به مبانی نظری و مفاهیم کلیدی استنباط شده، چه تبیینی از چیستی، چرایی و چگونگی تربیت در اوان کودکی می‌توان ارائه نمود؟ 3) الگوی نظری طراحی شده برای تربیت در اوان کودکی بر مبنای فلسفه تربیت در جمهوری اسلامی ایران، از نظر صاحب‌نظران، از چه میزان اعتبار محتوایی برخوردار است؟", "keywords": ["فلسفه تربیت", "تربیت اوان کودکی", "پیش از دبستان", "الگوی نظری", "جمهوری اسلامی ایران"]}
{"id": 71, "body": "شناخت ذات و صفات خداوند یکی از دغدغه‌های دیرین بشر بوده و هست. خداباوران همواره در اصل اتصاف و نحوه‌ی اتصاف واجب‌تعالی به صفات اختلاف‌نظر دارند. متکلمان امامیه نیز از این نزاع به دور نمانده و دیدگاه‌های متفاوتی ارائه نموده‌اند. اکثر آنها ضمن پذیرش وجود صفات کمال در خداوند و قابل شناخت دانستن آنها برای انسان، پس از نفی جهات نقص، آنها را به واجب‌تعالی نسبت داده-اند.گروهی از متکلمان امامیه هم‌چون شیخ صدوق، ابن میثم بحرانی، علامه حلی، فاضل مقداد سیوری، سید عبداله شبر و علامه مجلسی در باب صفات الهی دیدگاهی متفاوت اتخاذ نموده-اند. برخی از آن‌ها وجود هر گونه صفت در خداوند را انکار نموده و ذات حق‌تعالی را منزه از اتصاف به صفت دانسته‌اند. برخی دیگر ضمن پذیرش وجود صفت در خداوند، فهم انسان را ناتوان از شناخت صفات او قلمداد نموده-اند. گروهی دیگر با وجود پذیرش اصل صفات و امکان معرفت به آنها، صفات ثبوتی ذاتی را در حوزه معناشناختی حمل بر معنای سلبی نموده و به معنای نفی مقابل‌های آنها تفسیر نموده‌اند؛ مثلاً عالم بودن خداوند را به معنای جاهل نبودن او تعبیر می‌کنند؛ چنین نظریه‌ای به الهیات سلبی شهرت یافته است. تنزیه واجب‌تعالی، نفی هر گونه تشبیه از او، ناتوانی فهم بشر از درک ذات و صفات الهی و استناد به برخی از روایات از مهم‌ترین دلائل این نظریه به شمار می‌آید. در این نوشتار رویکردهای مختلف به صفات الهی و تقریرهای مختلف الهیات سلبی مورد توجه قرار گرفته و دیدگاه متکلمان امامیه معتقد به الهیات سلبی گزارش و اصول و مبانی الهیات سلبی مورد نقد و بررسی قرار گرفته است. و در پایان نحوه صحیح اتصاف واجب تعالی به صفات بیان شده است.", "keywords": ["امامیه", "صفات", "متکلمان", "الهیات سلبی", "صفات ثبوتی", "صفات ثبوتیه", "ذات خدا", "صفات خدا", "متکلمان امامیه"]}
{"id": 72, "body": "در تاریخ همیشه شخصیت‌هایی بوده‌اند که با ظلم، فساد، زیاده‌جویی و توسعه‌طلبی به مبارزه و مقابله برخاسته‌اند. بررسی این شخصیت‌های آزاده و آزادی‌طلب، نجات مردم کشورشان از فقر، جور، ستم، استبداد و استعمار، بیش از هر امر دیگری مهم بوده است. اگر به گذشته‌های دور بازنگردیم، در همین دوران معاصر، می‌توان از نلسون ماندلا، عبدالکریم ریفی، سید جمال‌الدین اسدآبادی، رئیسعلی دلواری و بسیاری دیگر نام برد که مبارزه با دشمن مهم‌ترین رسالت آنها بوده است.امام خمینی (ره) و مهاتما گاندی نیز دو نمونه از شخصیت‌های مذهبی - سیاسی محسوب می‌شوند که هدف اصلی مشترک هر دو مبارزه سیاسی با دشمن بود. روحیه مبارزه و جهاد درراه خدا ریشه در بینش اعتقادی و تربیت خانوادگی و شرایط سیاسی- اجتماعی طول دوران زندگی حضرت امام خمینی(ره) داشته است.  ایشان مبارزات خود را از نوجوانی و با مقابله با برخی خوانین و اشرار ستمگر که در پناه حکومت مرکزی به غارت اموال و نوامیس مردم می‌پرداختند، آغاز و سیر تکاملی آن به‌موازات تکامل ابعاد روحی و علمی ایشان از یکسو و اوضاع‌واحوال سیاسی و اجتماعی ایران و جوامع اسلامی از سوی دیگر در اشکال مختلف ادامه یافته است. گاندی نیز سال‌های متمادی به‌صورت بی‌وقفه برای نجات مردم هند و استقلال این کشور، تلاش کرد. کنگره ملی هند به رهبری گاندی تا سال 1915 تنها فرصتی برای تبادل افکار بود، اما وی در سال 1920 کنگره ملی هند را به جنبشی فراگیر تبدیل کرد و از این طریق مبارزه با استعمار را به سراسر هند کشاند. چنین رویکردی سبب شد تا در سال‌های دهه 1930 جنبش گاندی به جنبشی پیشرو تبدیل و همه شهرها و روستاهای هند را در برگیرد. شیوه مبارزاتی وی در دست‌یابی به استقلال هند برپایه نفی هرگونه خشونت مقارن با مقطعی از تاریخ جهان است که شیوه عمل جنبش‌های استقلال‌طلب مبتنی بر رویکردهای چریکی بود و مردمان سرزمین‌های استعمار زده، برای رسیدن به رهایی، هزینه‌های انسانی بی‌شماری را متحمل شدند .یکی از راه‌های شناخت بیشتر شخصیت‌های بزرگ سیاسی و مذهبی مقایسه شیوه رهبری و به‌ویژه سبک مبارزه سیاسی آن‌ها با دشمن و اینکه آن‌ها با چه کسی یا کسانی به مبارزه برخاستند، است. دو نمونه از این شخصیت‌های بزرگ، امام خمینی (ره) و مهاتما گاندی بودند. اگر گاندی در اوایل قرن بیستم عزم خود را جزم کرد تا با استعمار بریتانیا به مبارزه برخیزد امام خمینی (ره ) در اواخر همین قرن، نظام پادشاهی منحط و مستبد پهلوی از یک‌سو و استعمار آمریکا را از سوی دیگر، به مبارزه‌ای سخت و بی‌امان طلبید. نکته جالب در مبارزات این دو رهبر شیوه‌هایی است که هر یک برای نبرد با دشمن و متحد و بسیج کردن مردم خود بر ضد او برگزیدند. این شیوه‌های مبارزه به‌رغم پاره‌ای تفاوت‌ها تا حدود زیادی به هم نزدیک و شبیه هستند و از شرایط خانوادگی، تاریخی یا مذهبی امام خمینی و گاندی ناشی می‌شوند.یکی از شباهت‌های امام خمینی(ره) و مهاتما گاندی در مبارزه سیاسی و شیوه رهبری استفاده از سنت است. امام خمینی (ره) برای بسیج و اتحاد مردم بر ضد استبداد داخلی و استعمار خارجی از دو اصل «انتظار» و «شهادت» که جزئی از سنت تشیع محسوب می‌شوند، بهره گرفتند. گاندی نیز برای نبرد با استعمار بریتانیا از سنت‌های هندو بهره‌برداری کرد و از دل آن اصل «آهیسما» یا «عدم خشونت» بیرون کشید و از نو تفسیر کرد.", "keywords": ["مهاتما گاندی", "مبارزه سیاسی", "امام خمینی ( ره )", "عدم خشونت"]}
{"id": 73, "body": "یکی از شاخصه‌های گفتمان انقلاب اسلامی (بیگانه ستیزی و مبارزه با نظام سلطه) است که امام خمینی (ره) آن‌را مظهر استقلال سیاسی کشورها از قدرت‌های بیگانه می‌دانست. استکبارستیزی عبارت است از موضع‌گیری و ایستادگی در برابر هرگونه رفتارهای مستکبرانه. پژوهش حاضر به روش اسنادی و تکنیک تحلیل محتوا به بررسی ارزش‌های استکبار ستیزانه امام خمینی و آیت الله خامنه‌ای پرداخته است. یافته‌ها نشان داد استکبارستیزی به معنای مخالفت و اعتراض به سـیاست‌های بـلوک‌های قـدرت شرق و غرب‌ است‌؛ مخالفت و اعتراضی که برگرفته از گفتمان اسلام‌گرایی اسـت. اشتراک در گفتمان امام خمینی(ره) و آیت الله خامنه‌ای در زمینه استکبار و مبارزه با استکبار جهانی از نقاط ثبات ساز انقلاب اسلامی بوده است. رویکردی که همواره مبتنی بر سه اصل عزت، حکمت و مصلحت قرار داشته و حاصل حاکم بودن ارزش‌های اسلامی در نظام می‌باشد. در این زمینه امام خمینی(ره) توانست با راهبردی اسلامی مبارزه با سلطه استکباری و جهانی قدرت‌های بزرگ و از جمله آمریکا را با چالش اساسی روبرو کند در گفتمان ایشان وحدت اسلامی، استکبار ستیزی، اسرائیل ستیزی( نام گذاری روز قدس)؛ نفی اسلام آمریکایی افراطی و التقاطی حول اسلام سیاسی مفصل بندی شده است. آیت الله خامنه‌ای نیز با رویکردهای جدید و با توجه به شرایط و مقتضیات زمان، نفی هرگونه سلطه‌جویی و سلطه‌پذیری، آگاهی از سیاست های استکبار جهانی، گسترش اسلام و مفاهیم اسلامی، احساس غیرت ملی، مبارزه همیشگی با پرچم داران قدرت استکباری، استقلال طلبی و نفی وابستگی اقتصادی اعلام حمایت از آزادی همه ملت‌های ستم کشیده و حمایت از مبارزه حق طلبانه مستضعفان در برابر مستکبران را از مهم ترین سیاست های استکبارزدایی نظام اسلامی ایران می‌داند.", "keywords": ["انقلاب اسلامی", "امام خمینی", "آیت اله خامنه‌ای", "نظام سلطه", "استکبار جهانی"]}
{"id": 74, "body": "در حوزه‌ مطالعاتی تاریخ انقلاب اسلامی ایران، بررسی و واکاوی نقش تشکل‌ها، گروه‌ها و سازمان‌های مذهبی و سیاسی که در جریان انقلاب حضور داشتند، دارای اهمیتی ویژه است. در میان این تشکل‌ها، گروه‌هایی با مشی قهر‌آمیز نیز فعالیت داشتند. یکی از این گروه‌ها، جنبش آزادی ‌بخش مردم ایران «جاما» بود. این گروه در سال 1342 ش در تهران ‌‌تشکیل شد و در سایر شهرستان‌ها نیز فعالیت داشت و بعد از پیروزی انقلاب اسلامی نام خود را به «جنبش انقلابی مردم مسلمان ایران» تغییر داد. در آستانه پیروزی انقلاب اسلامی گروه «جنبش مسلمانان مبارز» که منشعب از جاما بود توسط دکتر حبیب الله پیمان تشکیل گردید. دبیر کل جاما دکتر کاظم سامی در دولت موقت مهندس بازرگان عضویت داشت. این گروه با فراز و نشیب هایی به حیات خود ادامه داد و پس از تحولات دهه 1360 ش به حاشیه رفت. این پایان نامه درصدد است با روشی توصیفی- تحلیلی، به این پرسش پاسخ دهد که جاما در طول حیات سیاسی خود و در طی فرایند مبارزاتی قبل و بعد از انقلاب اسلامی چه مواضع و کنش‌هایی را اتخاذ کرد؟ و این مواضع و کنش‌ها به چه میزان در تعامل یا تقابل با گفتمان انقلاب اسلامی به رهبری امام خمینی قرار داشت؟ بر اساس یافته های این پژوهش، این گروه که به دنبال برپایی حکومت شورایی و معتقد به مبارزات مسلحانه بود، تشکیلات خود را متناسب با این استراتژی تدوین نمود و به لحاظ مقاربت فکری با گروههایی چون نهضت آزادی توانست در آستانه انقلاب در میان مخالفان حکومت پهلوی جایی را به خود اختصاص دهد و در نخستین دولت برآمده انقلاب حضور یابد. عدم تعیین خطوط ایدئولوژیک برای شرایط جدید پسا انقلابی و اختلاف برداشتها و خطوط فکری و عملی از عواملی بود که به افول فعالیت آن انجامید.", "keywords": ["کاظم سامی", "انقلاب اسلامی", "جاما", "حبیب الله پیمان", "امام خمینی"]}
{"id": 75, "body": "در بررسی تاریخ تحولات جامعه ی اسلامی در بازه ی زمانی سالهای دهم تا چهلم هجری شاهد تحولات شگرف فرهنگی ناشی از سیاستهای حاکم بر مدیریت ثروت پس از رحلت پیامبر اسلام 9هستیم . امام علی7 پس از قبول بیعت مردم به عنوان حاکم جامعه ی مسلمین بر اساس فرهنگ آرمانی خود که مجموعه ی کامل آموزه های شریعت اسلام است اقدام به مهندسی یا بازسازی و اصلاح فرهنگ در سه حوزه ی عقاید ، اخلاق و رفتار نموده و سعی کرده است با گزینش نیروی انسانی متعهد به ارزش های فرهنگی اسلام و با بهره گیری از بیانی بلیغ و اتخاذ روشهای اجرائی دلسوزانه ،مدبرانه و قاطعانه در جهت مهندسی فرهنگی نظام اقتصادی جامعه در  راستای تقویت تقوای اقتصادی افراد و صیانت از بیت المال تلاش نماید . این نوشتار با بررسی سخن و سیره حضرت به تبیین و تحلیل موارد یادشده پرداخته است.", "keywords": ["تقوای اقتصادی", "مهندسی فرهنگی", "بیت المال", "امام علی7", "فر هنگ"]}
{"id": 76, "body": "پس از رحلت پیامبر اکرم (ص) یکی از مسائلی که مطرح شد مساله امامت وجانشینی آن حضرت (ص) بود.که همین باعث شد دو فرقه شیعه وسنی  پیدا شود که درمورد امامت با هم ، هم نظر نبودند.بنابراین هر کدام از علمای این دو فرقه نظرهایی داشته اند و تفاسیر مختلفی در این باره نگاشته اند از جمله کتاب المیزان علامه طباطبایی که از علمای اهل تشیع می باشند ، که از نظر این فرقه امامت یکی از اصول دین می باشد و امام باید ازطرف خداوند منصوب شود و همچنین امام باید معصوم باشد و برترین امت در صفات و خصوصیات باشد.وتفسیر کبیر فخر رازی که از عالمان اهل سنت می باشد  که از نظر ایشان امامت از فروع دین است وامام معصوم نمی باشد و از طرف مردم انتخاب می شود.هدف از این پژوهش بررسی امامت در این دو فرقه وتفسیر آیه امامت  (124سوره بقره ) از نظر علماء به خصوص این دو عالم شیعه وسنی و آشنایی با تفاسیر این دو عالم گرانقدراست که در این پژوهش ما به روش توصیفی  با مراجعه به منابع کتابخانه ای و فیش برداری از اینترنت به بررسی امامت در این دو فرقه و آیه امامت سوره بقره در این دو کتاب می پردازیم .", "keywords": ["علامه طباطبایی", "تفسیر المیزان", "سوره بقره", "تفسیر کبیر", "فخر رازی", "امامت"]}
{"id": 77, "body": "اماکن مذهبی به واسطه پویایی محیط و گستره وسیع فعالیت های خود در حوزه های مختلف فرهنگی ، اجتماعی ، سیاسی و اقتصادی و نقش مهمی که در توسعه گردشگری مذهبی کشور دارد،نیازمند مدیریت صحیح واصولی می باشند.با توجه به اقدامات شایسته ای که نسبت به مسائل فرهنگی و اجنماعی اماکن متبرکه مذهبی صورت می گیرد به موازات این توسعه و پیشرفت شاهد مشکلات و خلائ هایی چون : سطحی و مقطعی بودن این اقدامات ، عدم انجام تحقیق علمی قابل توجه در این زمینه ، فقدان سند چشم انداز مدیریت و ضعف دانش مدیریتی و....هستیم که از مهم ترین چالش های پیش روی این اماکن مقدس است.بر این مبنا مدیریت،ساماندهی و توسعه خدمات ،امکانات رفاهی و تسهیلاتی اماکن مذهبی ،نیازمند سیاست گذاری و برنامه ریزی صحیح آمایشی اماکن مذهبی به عنوان قطب فرهنگی کشور است که بسیار با اهمیت می باشد . در میان اماکن مذهبی ،حسینیه اعظم در استان زنجان پایتخت شور و شعور حسینی به عنوان دومین قربانگاه جهان اسلام بعد از منا و دهمین میراث معنوی در میهن اسلامی ایران ،سالانه پذیرای خیل عظیمی از شیفتگان و ارادتمندان حسینی، زائران ایرانی و غیر ایرانی ، و گردشگران از سایر ادیان و مذاهب است. برای حصول مقصود فوق در تحقیق حاضر، نقش اماکن مذهبی در توسعه گردشگری مذهبی با محوریت حسینیه اعظم بررسی می شود. لذا با بیان کارکردهای مهم این حسینیه از جمله کارکردهای اقتصادی،فرهنگی،سیاسی،روانشناسی و ... و نقش آن در تولید و باز تولید گردشگری مذهبی استان زنجان، با در نظر گرفتن شش توان اصلی از جمله توان مدیریتی،توان اقتصادی،ظرفیت طبیعی،توان اجتماعی - جمعیتی، زیرساخت های گردشگری مذهبی و تسهیلات گردشگری مذهبی به مطالعه نقش و جایگاه این حسینیه در توسعه فرهنگی استان زنجان پرداخته شد.تحقیق حاضراز نوع تحقیقات کاربردی و با روش توصیفی- پیمایشی انجام شده است.اطلاعات مورد نیاز با استفاده از مطالعات میدانی و کتابخانه ای و با ترکیب ابزارها شامل مصاحبه،پرسشنامه و فیش برداری جمع آوری شده اند. در فرایند این پژوهش به کمک نرم‌افزار آماریspss از ضریب همبستگی پیرسون، رگرسیون و آزمون خی 2 به منظور بررسی اینکه آیا به لحاظ آماری تفاوتی معنادار یا ناچیز وحاصل شانس بین داده های طبقه بندی شده وجود دارد، بکار گرفته شد. طبق یافته های پژوهش با بررسی توانمندی ها و ظرفیتهای این مکان مقدس، روابط فرض شده به طور کلی تأیید شده اند. بر اساس ضریب تعیین بدست آمده «توان مدیریتی» به میزان بیش از 20 درصد ، «توان اقتصادی» به میزان بیش از 6 ، «زیرساختهای گردشگری مذهبی» به میزان بیش از 9 درصد،«ظرفیت طبیعی» به میزان 0 درصد،« توان جمعیتی- اجتماعی » به میزان بیش از 33 درصد،« تسهیلات گردشگری مذهبی » به میزان بیش از 46 درصد بر تغییرات مؤلفه « توسعه گردشگری مذهبی » بر تغییرات مؤلفه « توسعه گردشگری مذهبی » تأثیرگذار است. همبستگی بین نقش توانمندی های حسینیه اعظم زنجان و توسعه گردشگری مذهبی برابر با (97/0) بدست آمد. بر اساس ضریب تعیین بدست آمده بیش از (95/0) توسعه گردشگری مذهبی از حسینیه اعظم زنجان قابل پیش بینی است.", "keywords": ["اماکن مذهبی", "حسینیه اعظم زنجان", "گردشگری مذهبی", "میراث معنوی", "توسعه گردشگری مذهبی", "آمایش اماکن مذهبی"]}
{"id": 78, "body": "دو فریضه امر به معروف و نهی از منکر و تولی و تبری، از فروعات مهم دینی بوده که می توان از بطن این دو اصل، راهکارهایی ارزنده در جهت توسعه روابط ، حل معضلات اجتماعی و در نهایت تقویت سرمایه اجتماعی استخراج نمود.       این پژوهش، با روش اسنادی و به شیوه توصیفی- تحلیلی به مفاهیم قرآنی مطرح شده در این دو حوزه، به تبیین رابطه این دو اصل مهم قرآنی با ابعاد و مؤلفه های سرمایه اجتماعی و نیز استخراج راهکارهایی مطلوب و مؤثر در تقویت سرمایه اجتماعی و ارائه الگویی قرآنی از  این دو اصل مهم  اهتمام ورزیده است. داده های تحقیق حاکی از آن است که نظارت همگانی و تولی و تبری ارتباطی تنگاتنگ با یکدیگر داشته و بستر و ظرفیت بسیار مناسبی در تقویت و بالندگی سرمایه اجتماعی هستند و می توان با افزایش پیوندهای عاطفی، اتّحاد و همبستگی و نیز اعتماد متقابل  در این دو حوزه، گام های موثری جهت تقویت سرمایه اجتماعی برداشت.", "keywords": ["امر به معروف", "روابط اجتماعی", "سرمایه اجتماعی", "نهی از منکر", "تولی و تبری"]}
{"id": 79, "body": "ازدیربازالحاق ترکیه به اتحادیه اروپا ازاهداف پایدارحکام ودولتمردان آن کشور بوده است. طی سالهای اخیرودرهزاره جدید جهان شاهد نقش آفرینی ترکیه به عنوان یکی ازبازیگران اصلی منطقه به ویژه درحوزه خاورمیانه بزرگ وزیرسیستم امنیتی آن یعنی خلیج فارس بوده است. نقش فعال این کشوردرموضوع صلح خاورمیانه واقدام تحسین برانگیزرجب طیب اردوغان نخست وزیرترکیه دراجلاس داووس دراحتجاج سیاسی با رهبران رژیم اشغالگرقدس،ایفای نقش فعال درپرونده هسته ای جمهوری اسلامی ایران بویژه نقش محوری آن کشوردرتهیه وصدوربیانیه تهران به همراه برزیل ویا سازماندهی کاروان آزادی در راستای ارسال یک محموله عظیم به مقصدفلسطین به همراهی تعدادی ازفعالان صلح  و حامیان  حقوق بشر ونویسندگان مشهوروبرخی ازبرندگان جایزه صلح نوبل وحرکت به سوی سرزمین های اشغالی برای شکستن محاصره سه ساله غزه وواکنش ناجوانمردانه اسرائیل درحمله به این کاروان،نمونه هایی ازاین هنربازیگری دولت اسلام گرای ترکیه به رهبری اردوغان می باشد.     دراین روند،موضوع صفرکردن تعارضات ونقش آفرینی درسطح فرامنطقه ای، و ورود به عرصه والاتری ازبازیگری درسطح بین المللی،اصول سیاست خارجی ترکیه را درعصر  جدید  تشکیل می دهد. ازسوی دیگردوران پس ازجنگ سرد وشکل باختن نظام دو قطبی، فضای جدید ومساعدی را برای نقش آفرینی وکنشگری فعالانه ومتفاوت ازگذشته برای برخی بازیگران جدید،همچنین قدرت های نوظهوردرسطوح منطقه ای وبین المللی ویا   بلوک های جدید قدرت ازجمله اتحادیه اروپا فراهم ساخته است.    دراین راستا جهت گیری وتمایلات شدید برخی ازکشورها ازجمله جمهوری ترکیه وعزم جدی آن کشوردرپیوستن والحاق کامل دراتحادیه اروپایی به عنوان یک برنامه وهدف استراتژیک،وضعیتی را درحال وآینده ترکیه،همسایگان این کشور،اتحادیه اروپا وجغرافیای سیاسی متاثرازاین پدیده سیاسی - امنیتی را درعرصه فروملی،ملی وفراملی درسطوح داخلی،منطقه ای وبین المللی رقم خواهد زد.این پژوهش بدنبال یافتن پاسخی برای این سوال است که در صورت تحقق این موضوع،تاثیرات وپیامدهای سیاسی وامنیتی الحاق ترکیه به اتحادیه اروپا بر امنیت ملی جمهوری اسلامی ایران چیست؟    دراین راستا ضمن پرداختن به برخی ازنظریه های مرتبط ازجمله چگونگی شکل گیری جوامع امن کثرت گرا که تا حدودی قدرت تبیین مسئله این پژوهش را داشته،و مرورادبیات آینده پژوهی به عنوان رویکرد متدولوژیک، به تجزیه وتحلیل حوزه های همکاری ورقابت دوکشورترکیه وجمهوری اسلامی ایران، مولفه های موثردرهمگرایی وواگرایی روابط دوکشور پرداخته شده است.اگرچه کم نیست متونی که به موضوع الحاق ترکیه به اتحادیه اروپا پرداخته اند اماوجه تمایزاصلی این پژوهش با موارد مشابه،نگاه به آینده درقالب مطالعات آینده نگری و رویکرد آینده پژوهی آن است ولذا با استفاده ازروش نگرش سنجی و شاخص سازی مولفه های امنیتی درچارچوب نظریه امنیتی\"باری بوزان\"،معرف های پژوهش تعیین وبا انتخاب جمعیت نمونه هدفمند ازمیان جامعه آماری پژوهش شامل کارشناسان،اعضاء هیات علمی،استادان دانشگاه با تاکید برتخصص روابط بین الملل ویا مطالعات امنیتی،مدیران تصمیم ساز وتصمیم گیرنده دروزارت امور خارجه،وزارت دفاع، وزارت کشوروشورای عالی امنیت ملی کشورمورد سنجش وارزیابی قرارگرفته است.  نتایج این پژوهش حاکی از آن استکه ازنظر کارشناسان،صاحبنظران ومدیران فعال در عرصه محیط خارجی جمهوری اسلامی ایران،درصورت پیوستن ترکیه به اتحادیه اروپا و الحاق این کشوربه آن اتحادیه،درحوزه امنیت نظامی ودرعرصه موضوعی افزایش امنیت مرزی وهمچنین امنیت اقتصادی دارای تاثیرات مثبت و برای جمهوری اسلامی ایران فرصت های جدیدی دربرخی ازحوزه های امنیت نظامی وامنیت اقتصادی بدنبال خواهد داشت ودرسایرعرصه های امنیتی ازجمله امنیت فرهنگی،امنیت سیاسی وامنیت حاکمیت،تاثیرات منفی ودارای آسیب های امنیتی وبعضاٌ تهدیدامنیتی خواهد بود. درفصل اول این تحقیق چارچوب پژوهش مطرح شده ودرفصل بعد رویکرد نظری موضوع مطرح گردیده است.داده های عمومی وتوصیف موضوعات کلان حاکمیت ترکیه مباحث فصل سوم را تشکیل می دهد.درفصل چهارم به تحلیل عمده ترین عوامل موثردرروابط سیاسی- امنیتی ایران وترکیه پرداخته شده است وفرآیندعضویت والحاق ترکیه به اتحادیه اروپا وموانع موجوددراین راستا در فصل پنجم موردتجزیه وتحلیل قرارگرفته است.با عنایت به متغیر وابسته این پژوهش مسایل کلان موجود درمحیط امنیتی ایران بطورگذرا درفصل ششم مورد بررسی قرارگرفته است ودرفصل هفتم،داده های پژوهش و ارزیابی جامعه هدف ازتاثیرات احتمالی الحاق ترکیه به اتحادیه اروپا برامنیت ملی ایران ارائه شده است وفصل پایانی به ارائه نتایج وآزمون فرضیات پژوهش اختصاص دارد.", "keywords": ["امنیت ملی", "سیاست امنیتی", "پیامدهای سیاسی", "اتحادیه اروپا", "الحاق", "ترکیه", "جمهوری اسلامی ایران", "جمهوری اسلامی ایران", "امنیّت ملی"]}
{"id": 80, "body": "جنگ نرم با طرح اهداف بدیع و کاربرد ماهرانه ابزارهای فرهنگی - ارتباطی، به عنوان خط تعارض اصلی میان بازیگران عرصه‌ی بین‌الملل با تکیه بر نیروهای داخل کشورها، موضوعیت یافته و امروزه به پدیده‌ای محوری در سیاست بین‌الملل تبدیل شده است. در فضای جنگ نرم، تکنولوژی‌های جدید ارتباطی مانند خبر و اطلاعات که بایستی در راستای ارائه خدمات سریع و روزآمد به انسان‌ها در سطح داخلی و بین‌المللی باشد، زمینه‌ساز بروز اختلالات در عرصه‌ی سیاست داخلی و خارجی کشورها شده است.در بررسی نقش و تأثیرات جنگ نرم بر امنیت ملی جمهوری اسلامی ایران باید به برقراری ارتباط میان ماهیت، ابعاد، شیوه‌ها و ابزارهای جنگ نرم و امنیت ملی توجه کرد و همچنین درصدد یافتن متغیر واسطی بود که جنگ نرم را بر امنیت ملی پیوند دهد. این متغیر واسط همان اذهان و افکار بازیگران عرصه‌ی امنیت ملی است که با کمک مفهوم مشروعیت نظام، قابل ارزیابی می‌باشد. این بازیگران در یک برداشت کلی، از یک سو، عبارت از نخبگان و تصمیم‌گیران امنیت کشور، جامعه و مردم کشور، نهادهای امنیت ملی و شخصیت‌ها و نیروهای داخل و خارج از قدرت حاکم هستند که به شیوه‌ها و با ابزارهای مختلف بر امنیت ملی اثر می‌گذارند و از طرف دیگر، در طرف مقابل عبارت از رهبران حکومت حریف، مردم کشور حریف، نهادهای تصمیم‌گیرنده‌ی امنیت ملی، نیروهای اجتماعی اثرگذار و اثرپذیر و مانند این‌ها در جامعه‌ی حریف و همچنین همه‌ی این بازیگران در طرف ثالث از قبیل کشورها و سازمان‌های بی‌طرف و متحدان خودی و حریف است.حریف به وسیله‌ی جنگ نرم، با اثرگذاری بر ارزش‌ها، هنجارها و نگرش‌های جامعه سعی می‌کند رفتار مردم جمهوری اسلامی ایران را به‌گونه‌ای تغییر دهد که در مرحله‌ی اول،‌ مشروعیت سیاسی نظام و در مرحله بعد، امنیت ملی جمهوری اسلامی ایران به خطر بیافتد. از آنجا که هیچ  حکومت کشوری به-ویژه در دنیای جدید، قادر به پیش‌برد اهداف ملی خود نیست مگر آن‌که پشتیبانی ملت و جامعه را به همراه داشته باشد و بدین‌وسیله، مشروعیت نظام سیاسی خود را افزایش دهد، تقویت ارزش‌ها و باورهای عمومی نظام و جامعه، نقش مهمی در حفظ و توسعه امنیت ملی کشور دارد. به نوبه خود، همین باورداشت‌ها و به بیان دیگر، مشروعیت نظام سیاسی جمهوری اسلامی ایران، آماج جنگ نرم حریف در حال حاضر می‌باشد. در چنین فضایی، هر چه پشتیبانی مردم یک جامعه از حکومت خود بیشتر باشد احتمالاً آن کشور در رقابت با حریفان و پیش‌برد اهداف و منافع خود از توفیق بیشتری برخوردار خواهد بود.", "keywords": ["امنیت ملی", "جنگ نرم", "مشروعیت", "مشروعیت سیاسی", "قدرت نرم", "تهدید", "جمهوری اسلامی ایران"]}
{"id": 81, "body": "اطلاع رسانی و خبر، در امنیتِ‌نرم نقش مستقیمی دارند و می‌توانند در تقویت یا تضعیف وضعیت امنیت نرم تاثیر قابل ملاحظه‌ای داشته باشند. ایفای نقش رسانه ملی در این موضوع مستلزم تدوین راهبرد و سیاست‌گذاری متناسب با اهداف، مدیریت راهبردی و آینده‌نگر است. در پژوهش حاضر، با توجه به تاثیر خبر تلویزیونی در مولفه‌های مدیریت امنیت نرم چون: قدرت نرم، جنگ نرم، افکارعمومی و ...، خبر تلویزیونی به عنوان مولفه‌ی مستقل و امنیت نرم به عنوان مولفه‌ی وابسته مورد مطالعه قرار می‌گیرند. این پژوهش با هدف ارائه راهبردهایی برای خبر تلویزونی صدا وسیما به‌منظور تقویت امنیت نرم جمهوری اسلامی ایران، ابتدا به نقد و اصلاح الگوی امنیت نرم ج.ا.ا پرداخته است. سپس با بررسی اسناد بالادستی اهداف راهبردی تعیین گردیده و با مصاحبه با 28 نفر از کارشناسان که به‌صورت هدفمند انتخاب شده اند، ورودی برنامه‌ریزی استراتژیک شامل زوج نقاط قوت - ضعف و فرصت‌- تهدید، مشخص گردیده است. با تعیین امتیاز اهم زوج نقاط مذکور، موقعیت خبر تلویزیونی صدا و سیما در فضای امنیت نرم ج.ا.ا در ماتریس تعیین موقعیت راهبردی، در ناحیه محافظه‌کارانه (تفوق ضعف‌ها و فرصت‌ها) تعیین گردید.ماتریس سوات، به‌عنوان ابزاری برای تعیین راهبردها به کار گرفته شد. با ترکیب و تناظر نقاط فرصت و ضعف 8 راهبرد محافظه‌کارانه برای خبر تلویزیونی سازمان صدا وسیما جهت تقویت امنیت نرم ج.ا.ا به دست آمد. در مرحله انتخاب، از طریق ماتریس QSPM نیز، جذابیت نسبی راهبرد‌ها تعیین و از 1 تا 8 اولویت‌بندی شدند.", "keywords": ["خبر تلویزیونی", "جنگ نرم", "صدا و سیما", "امنیت نرم", "قدرت نرم"]}
{"id": 82, "body": "تا قبل از فروپاشی نظام دو قطبی، نظریات روابط بین‌الملل دولت‌محور بوده و نقش هویت‌ها و گروه‌های فرو و فراملی در آن‌ها کم‌رنگ بود. با فروپاشی بلوک شرق و تجزیه اتحاد جماهیر شوروی توجه پژوهشگران این عرصه معطوف به گروه‌های قومی و مذهبی شده و تأثیر هویت‌ها و گروه‌های فرو و فراملی بر سیاست و امنیت ملی کشورها مورد عطف واقع شد. کردها همواره بر امنیت ملی و سیاست خارجی کشورهایشان تأثیرگذار بوده‌اند. در پژوهش حاضر برای فهم وضعیت کنونی، «مسئله کرد» و علل و عوامل ظهور آن در سیر تاریخی آن و براساس نظریات واقع گرایی و سازه انگاری و همچنین با توجه به تحولات جاری مورد مطالعه قرار گرفته است.با تشکیل حکومت منطقه‌ای کردستان در 1991 و نیز پس از سقوط رژیم بعث کردها از حاشیه به متن معادلات سیاسی عراق و منطقه آمده‌اند. به دلیل پیوستگی تاریخی، زبانی و فرهنگی کردها هر گونه تحول در اقلیم کردستان عراق حوزه تأثیرگذاری را بر مناطق کردنشین در سایر کشورها افزایش خواهد داد.پیامدهای متصور از ناحیه اقلیم کردستان عراق بر امنیت جمهوری اسلامی ایران شامل چالش‌ها و فرصت‌هایی است که در پژوهش حاضر مورد بررسی قرار می‌گیرد. علاوه بر آن پیامدهای زیر بر اساس الگوی لی نور جی. مارتین در قالب پنج متغیر (توانمندی نظامی، مشروعیت سیاسی، تساهل قومی- مذهبی، توانمندی اقتصادی و دسترسی به منابع حیاتی) موردمطالعه قرار گرفته است. بر اساس یافته‌های این پژوهش شرایط تاریخی حاکم بر کردستان عراق، رشد ناسیونالیسم کردی، وجود برخی عناصر بنیادی تشکیل دولت در اقلیم کردستان، دسترسی اقلیم کردستان به منابع حیاتی و اقتصادی (نفت و گاز)، نیروی نظامی- دفاعی (نیروهای پیشمرگ) و حمایت برخی قدرت‌های منطقه و فرا منطقه‌ای از استقلال اقلیم کردستان عراق، از اصلی‌ترین منابع تقویت‌کننده حرکت اقلیم کردستان به سوی استقلال می‌باشند. از سوی دیگر اختلافات داخلی بین احزاب و نخبگان سیاسی کُرد در اقلیم، کرکوک و موانع الحاق آن به کردستان، حصر ژئوپلیتیک و مخالفت برخی کشورهای مهم منطقه از جمله ترکیه و ایران و همچنین کشورهای عربی منطقه با تجزیه عراق از موانع پیش روی استقلال کردستان عراق می‌باشند. همچنین در بررسی پیامدهای استقلال کردستان عراق بر امنیت ملی جمهوری اسلامی ایران بر اساس رهیافت لی نور جی مارتین، توانمندی اقتصادی اقلیم کردستان برای امنیت ملی جمهوری اسلامی ایران یک تهدید به شمار می آید و در سایر متغیرها استقلال احتمالی اقلیم کردستان تاثیر منفی بر امنیت ملی جمهوری اسلامی ایران ندارد.", "keywords": ["استقلال", "امنیت ملی", "کردستان عراق", "امکان‌سنجی", "جمهوری اسلامی ایران"]}
{"id": 83, "body": "پدیده  انحراف اعتقادی با توجه به شیوع شبهات اعتقادی و هجمه های پی در پی دشمن به دین و مساله ی دین داری وعلی الخصوص دین اسلام، باعث شده است که به صورت یک مساله ی مهم در میان مشکلات جوامع دینی مطرح شود. لذا در این پژوهش نگارنده تلاش می کند به بررسی انحراف اعتقادی، عوامل  و موانع آن با استفاده از نهج البلاغه بپردازد.روش تحقیق به این صورت است که ابتدا توضیح مختصری پیرامون عنوان بحث داده شده و سپس در فصل اول به تبیین مفاهیم و در فصل دوم و سوم با استفاده از منابع موجود عنوان مورد نظر در چگونگی تعامل یا مانع بودن مورد بررسی قرار گرفته است.با دقت در فرهنگ لغات و معناشناسی پیرامون انحراف و اعتقاد در نهج البلاغه این مطلب روشن می شود که کجروی انسان معتقد از مسیر مستقیم الهی را انحراف اعتقادی می گویند.در نهج البلاغه عوامل متعددی سبب انحراف اعتقادی می شود که انسان، با بصیرت در مقابل عوامل و مراقبت از خود می تواند از بروز انحراف جلوگبری کند. نگرش ناقص به جهان هستی، نفاق، پرگویی، حرام خواری، درگیری و کشمکش، دوستان هوس زده، ماندن در شبهات، غفلت، شهوت، حسد، کذب، رهبران ناصالح جامعه، تکبر و خودپسندی، شیطان عوامل انحراف اعتقادی از منظر نهج البلاغه می باشد. موانع انحراف اعتقادی، مواردی هستند که توجه و تقویت این موانع می تواند انسان را در مقابل انحراف بیمه کند یا در صورت بروز انحراف نجات دهد. ایمان به خدا، تقوا، صبر و تحمل، بینش توحیدی، تعصب های مثبت، بی نیازی اقتصادی، جهاد و تاریخ آگاهی موانع انحراف اعتقادی هستند که در نهج البلاغه آمده است.", "keywords": ["عوامل انحراف", "نهج البلاغه", "امام علی علیه السلام", "موانع انحراف", "انحراف اعتقادی"]}
{"id": 84, "body": "عقد تبعی عقدی است که وجودش تابع رابطه حقوقی دیگری است که قبلاً واقع شده است: مثل عقد ضمان و عقد حواله؛ زیرا این دو عقد زمانی تحقق پیدا می‌کنند که قبلاً دینی وجود داشته باشد. هرگاه منشاء دین موضوع این عقود، قرارداد باشد و بعد از انعقاد آنها، قرارداد منشاء دین باطل و یا فسخ گردد، این امر چه تأثیری بر عقود مذکور دارد؟ این بحث در کتب فقهی و حقوقی در مورد عقد حواله مطرح شده و بحث‌های زیادی پیرامون آن وجود دارد. قانون مدنی در ماده 733 این موضوع را در ضمن یکی از مصادیق (عقد بیع) آن بیان نموده است، اما متن ماده مزبور مجمل و مبهم است و نمی‌توان حکم واحدی از آن استنباط نمود. این نوشتار در پی پاسخ به این پرسش است که آیا به تبع فسخ و بطلان قرارداد منشاء دین، عقود حواله و ضمان نیز منفسخ می‌شوند یا اینکه عقود مذکور که در ابتدا به‌طور صحیح منعقد شده است، پس به اعتبار خود باقی می‌ماند؟  با این فرض که در صورت بطلان عقد منشا دین، این دو عقد تبعی نیز باطل است؛ ولی در صورت فسخ عقد منشاء، عقود تبعی مذکور صحیح می باشد، به این پرسش پرداخته است. پس از تحلیل نظرات بزرگان فقیه و حقوقدان و تطبیق با ماده 733 ق.م یافته‌های پژوهش نشان می‌دهد که در صورت بطلان قرارداد اصلی، عقد حواله نیز باطل است، اما فسخ بیع، تأثیری بر حواله واقع شده بعد از آن ندارد. در خصوص عقد ضمان این بحث مطرح نشده؛ با مقایسه نتایجی که در مورد اثر انحلال عقد بیع بر حواله، بدست آمد، می‌توان گفت که در صورت بطلان قرارداد منشاء دین، عقد ضمان هم به دلیل انتفای موضوع باطل است، اما در صورت فسخ یا اقاله بیع، عقد ضمان به قوت خود باقی است.", "keywords": ["حواله", "انحلال", "بدهی", "عقد تبعی", "عقد حواله", "عقد ضمان", "فقه", "انحلال قهری ( قرارداد )"]}
{"id": 85, "body": "این پژوهش در پی بررسی تطبیقی اندیشه سیاسی دکتر شریعتی و امام خمینی است. تطور اندیشه سیاسی این دو اندیشمند را می‌توان میان دو گونه اصلاحی و انقلابی تبیین نمود. در حالی که بیشتر اندیشه‌های علمای شیعه از ماهیتی اصلاحی در معنای جامعه شناختی آن برخوردارند، اندیشه سیاسی دکتر شریعتی و امام خمینی از گفتمان اصلاح عبور کرده، دارای ماهیتی انقلابی به معنای جامعه شناختی آن شده‌اند؛ لذا با توجه به این که دکتر شریعتی به عنوان ایدئولوگ انقلاب و امام خمینی رهبری انقلاب اسلامی ایران را بر عهده داشته‌اند ضرورت دارد به بررسی اندیشه‌های سیاسی این دو متفکر مسلمان و شیعه مذهب پرداخته شود. به نظر دکتر شریعتی درخشانترین و زنده ترین چهره اسلام، چهره تشیع سیاسی است. در این چهره شیعه مکتبی را ارائه می دهد که جهت اصلی اش &quot; رسالت جهانی اسلام&quot; است و آن نجات بشریت، نفی تضاد طبقاتی و تبعیض نژادی و اجتماعی و در نهایت کوششی در راه کسب یک رهبری حقیقی برای مردم و تحقق برابری و داد در زندگی اجتماعی است و این بیانگر دو شعار اصلی شیعه یعنی امامت و عدل است به همان مفهومی که در تشیع تفسیر می شود و در شخصیت علی و حکومت علی تحقق می یابد.اندیشه سیاسی امام خمینی به عنوان معمار و بنیان گذار انقلاب اسلامی ایران، همواره به عنوان یکی از مهمترین منابع و معیار شناخت تفکر انقلاب اسلامی مورد توجه اندیشمندان و محققان قرار گرفته است. لذا بررسی و تبیین اندیشه سیاسی ایشان به عنوان نخستین ولی فقیه و رهبر سیاسی در جهان اسلام در عصر غیبت، از اهمیت ویژه ای برخوردار است. امام خمینی قیام و نهضت اسلامی خویش را از نظر فکری، با احیای اندیشه سیاسی اسلام از جمله احیای تئوری حکومتی اسلام بر مبنای ولایت فقیه آغاز نمود و این حرکت یکی از تفاوت‌های اساسی نهضت بیدارگرانه و حیات بخش وی با دیگر نهضت‌های اسلامی سده‌های اخیر بوده است و همین مسأله یکی از عوامل مهم موفقیت و پیروزی انقلاب اسلامی به رهبری ایشان بوده است. بنابراین با توجه به موارد ذکر شده این پژوهش در پی این ست که دریابد: وجوه اشتراک و افتراق اندیشه سیاسی دکتر شریعتی و امام خمینی در چیست و چرا بعد از اپیروزی انقلاب اسلامی تقکرات شریعتی مورداقبال قرار نگرفته است؟ روش تحقیق این پژوهش نیز توصیفی- تحلیلی(تحلیل محتوی) است و با بیان مبانی اندیشه سیاسی هر کدام از این اندیشمندان این گونه برداشت می‌شود که در بیشتر موارد، این دو متفکر مسلمان و شیعه مذهب با هم نظر واحدی دارند و در مواردی باهم دارای اختلاف نظرهستند. به عنوان نمونه در باب امامت و حکومت، دکتر شریعتی این دو مقوله را از هم تفکیک می‌کند و معتفد است برای امامت نیازی به تایید مردم نیست اما حکومت نیازمند مقبولیت عمومی است در حالی که امام خمینی این دو مسئله را لازم و ملزوم یکدیگر می‌داند یا در زمان غیبت امام معصوم شریعتی معتقد به حکومت علم و عالم است، ولی امام خمینی معتقد به حکومت فقها و ولایت فقیه هستند.", "keywords": ["امام خمینی", "دکتر شریعتی", "بررسی تطبیقی", "اندیشه سیاسی"]}
{"id": 86, "body": "پس از توحید، انسان کامل مهم ترین بحث در عرفان نظری به حساب می آید و عارفان درباره آن از جهات متعدد، حقایق سودمندی را مطرح و تبیین کرده اند. از این رو در این پایان نامه ساحت نظری انسان کامل در رهیافت فلسفه اشراق (سهروردی) و مقایسه آن با دیدگاه امام خمینی (ره) تحلیل و بررسی گردیده است. سهروردی معتقد است انسان کامل کسی است که از دانش، حکمت و دانایی برخوردار باشد و جانشین خدای بزرگ و حکیم متالّه باشد و زمانی که این حکیم ریاست واقعی جهان را بر عهده بگیرد آن جهان نورانی و درخشان می شود ولی اگر از حکیم الهی تهی بماند ظلمت ها و تاریکی ها بر عالم و مردم چیره می شوند و هم چنین از دیدگاه سهروردی کمال انسان امری دو بُعدی است یعنی علاوه بر تکامل قوه  نظری و علم به حقایق عالم وجود باید در قوه عملی نیز به ملکه اعتدال دست پیدا کند. امام خمینی (ره) نیز در بسیاری از تالیفاتش در باب انسان کامل سخنانی عمیق بیان کرده است. وی انسان کامل را در آثار مختلف خویش پر فروغ جلوه داده است. اگر چه نظریه انسان کامل به صورت پراکنده در آثار ایشان آمده است، با جمع آوری و تحلیل آراء ایشان به نتایج خوبی می توان دست یافت. امام خمینی (ره) معتقد است که غایت جهان انسان کامل است چون بدون انسان کامل کل خلقت عبث و فاقد حکمت بوده و هدف از خلقت انسان تحقق انسانیت کامل و به فعلیت رساندن استعدادهای اوست و عبد الله، عند الله، ولی الله و صاحب ولایت مطلقه است و هم چنین انسان کامل از نظر امام (ره) واسطه حق در اعطای کمالات الهی و تنها صاحب حق در تصرف هستی است که حق تعالی آفرینش هستی را طفیل وجود او میدانست.", "keywords": ["سهروردی", "ولایت مطلقه", "امام خمینی ( ره )", "عبد الله و ولی الله", "انسان کامل"]}
{"id": 87, "body": "در دین اسلام و به تبع آن عرفان اسلامی، رسیدن به کمال، هدف نهایی انسان است؛ بر این اساس، پس از توحید، اساسی ترین‌‌ ‌‌مسأله، بحث «انسان کامل» است. در حقیقت می توان گفت زیربنای اصلی مسائل عرفانی را این دو‌‌ ‌‌مسأله؛ یعنی بحث توحید و رسیدن به کمال یا انسان کامل شکل می دهد و سایر مباحث تربیتی و عرفانی، از مقدمات یا‌‌ ‌‌لوازم این دو مسأله محسوب می شوند.‌ ‌‌لذا به نظر می رسد که شناخت انسان کامل، از ضروری ترین نیازهای فکری و رفتاری‌‌ ‌‌(علمی و عملی) برای هر فرد مومن و مسلمان، بلکه هر انسان در طول تاریخ بوده و هست؛ زیرا شناخت انسان‌‌ ‌‌کامل، تغذیه فکری و علمی انسان را در بُعد هستی شناسی تأمین می کند و‌‌ ‌‌پس از توحید، نقش مهمی در جهان بینی انسان دارد و نتیجه این شناخت، در حقیقت، یافتن‌‌ ‌‌یک نمونه و سرمشق کامل و اسوه حسنه در بُعد عملی و تربیتی می‌باشد.با توجه به مقدمات، مهم‌ترین مسأله، شناخت انسان کامل و ویژگی‌های او در بین تفاسیر متعدد از آن است؛ چرا که در کتب دینی و آرای عرفا و شعرا، راه شناخت و نحوه کمال انسانی متعدد و گاه متباین است؛ بنابراین ضروری‌ترین مسئله رسیدن به وجه مشترک و یافتن تفاوت تعریف و شناخت انسان کامل در دیدگاه‌های مختلف است. عزیزالدین نسفی به عنوان یکی از بنیان‌گذاران عرفان اسلامی، عطار به عنوان سردمدار پرداختن به این مفهوم در ادبیات و شعر و امام علی (ع)، به عنوان یک متفکر بزرگ دینی در نهج‌البلاغه، خصوصیات ویژه‌ای را برای مفهوم انسان کامل در نظر گرفته‌اند. البته نباید از نظر دور داشت که هر کدام از این سه شخصیّت، در تعریف انسان کامل، در برابر دیگری، بر بعدی از کمال انسان و شناخت حق تأکید دارد. پژوهش حاضر پس از بررسی مفهوم انسان کامل و شناخت دقیق ویژگی‌های مربوط به آن در آثار این سه شخصیت بزرگ، مشابهت‌ها و تفاوت‌های دیدگاه ایشان نسبت به انسان کامل را نیز به بحث می‌نشیند و در این راستا خواهد کوشید برای پرسش‌های زیر، پاسخ‌های دقیق و علمی بیابد. 1-انسان کامل کیست و چه ویژگی‌هایی دارد؟ 2-جایگاه انسان کامل در دین اسلام، عرفان اسلامی و ادب عرفانی چیست؟  3-آثار وجودی انسان کامل در دین اسلام، عرفان اسلامی و ادب عرفانی کدام است؟ 4-شباهت‌ها و تفاوت‌های انسان کامل در آثار عزیزالدین نسفی، آثار عطار و نهج البلاغه در چه زمینه هایی می باشد؟", "keywords": ["دین اسلام", "عرفان", "نهج البلاغه", "امام علی ( ع )", "ادبیات عرفانی", "انسان کامل", "نسفی"]}
{"id": 88, "body": "قرآن کریم، تنها کتاب تحریف نشده آسمانی و مهم ترین و اساسی ترین متن و منبع معارف نزد مسلمانان است. یکی از وجوه اعجاز قرآن که آیه 82 سوره نساء نیز بدان تصریح دارد، هماهنگی و نبودن اختلاف در آن است. از نظر محتوا و مفاهیم در بیش از شش هزار آیه ی قرآن هیچ گونه تناقضی مشاهده نمی شود واین آیات چنان با هم منسجم،همراه و هماهنگ هستند که به منزله ی یک کلام هستند. خداوند سبحان وحدت و انسجام قرآن کریم را در آیاتی، به وحدت و انسجام جهان هستی و آفرینش تشبیه کرده است (هل تری من فطور ملک/3) یعنی همان سان که انسجام و هماهنگی بی نظیری سراسر عالم را دربر گرفته، قرآن کریم نیز فاقد اختلاف و تضاد درونی است و کلام یکپارچه الهی است که آیات گذشته و آینده اش مضامین یکدیگر را تایید می کنند و زمینه را برای دیگری فراهم می سازند. از هماهنگی بین آیات و نبودن اختلاف در قرآن چنین نتیجه گیری می شود که قرآن کریم هم به لحاظ صورت و هم به لحاظ محتوا معجزه برای همه اعصار و دارای جامعیت است. در این پژوهش که به روش توصیفی-تحلیلی و شیوه جمع آوری اطلاعات آن به صورت کتابخانه ای است،مساله ی اصلی آن است که انسجام درونی قرآن از دیدگاه علامه طباطبایی ره به عنوان یک مفسر/متکلم شیعی و فخر رازی به عنوان یک مفسر/متکلم اهل سنت، چیست و چه تصویری از آن وجود دارد؟ در ضمن به برخی شبهات مستشرقان در خصوص انسجام ذاتی قرآن پاسخ داده شده است.", "keywords": ["علامه طباطبایی", "مستشرقان", "نظم قرآن", "فخر رازی", "انسجام ذاتی", "انسجام درونی"]}
{"id": 89, "body": "هدف از پژوهش حاضر بررسی رابطه ی بین انسجام و انعطاف پذیری خانواده با ابراز وجود دانش آموزان سال اول دبیرستان شهر بندر امام خمینی بود.گروه نمونه پژوهش حاضر شامل 296 نفر(149پسر و 147دختر) دانش آموز سال اول دبیرستان بود که به صورت نمونه گیری خوشه ای تصادفی چند مرحله ای از دبیرستان های شهر بندر امام خمینی انتخاب شدند. ابزارهای مورد استفاده در این پژوهش عبارت بودند از: پرسشنامه های انسجام خانواده و انعطاف پذیری خانواده و مقیاس ابراز وجود نوجوانان(ASA). برای تحلیل داده ها از روش همبستگی پیرسون، تحلیل رگرسیون و آزمون تی برای گروه های مستقل استفاده شد. یافته های پژوهش نشان داد که بین انسجام و انعطاف پذیری خانواده با ابراز وجود دانش آموزان رابطه ی مثبت معنی داری وجود دارد. همچنین از بین دو متغیر انسجام و انعطاف پذیری، تنها انسجام خانواده قادر به پیش بینی ابراز وجود دانش آموزان بود. ابراز وجود در گروه دختران وپسران نیز تفاوت معنی داری داشت که در کل ابراز وجود در گروه دختران بالاتر بود.به طور کلی نتایج پژوهش نشان داد که انسجام و انعطاف پذیری خانواده با ابراز وجود رابطه معنی دار دارند و میزان ابراز وجود در دو گروه دختران و پسران متفاوت است که این تفاوت به نفع دختران بود.", "keywords": ["بندر امام خمینی", "ابراز وجود", "انعطاف‌پذیری", "دانش‌آموز", "خانواده", "دبیرستان", "ابراز وجود", "انسجام خانواده", "انعطاف‌پذیری خانواده", "نظریه سیستمی"]}
{"id": 90, "body": "خاورمیانه یکی از مناطق بسیار حساس ژئوپلتیک و ژئواستراتژیک جهان می باشد. در این منطقه، قدرت های فرامنطقه ای، دولت ها و احزاب، نقش کلیدی بر ثبات و نظم منطقه ای دارند. یکی از رویدادهای مهم منطقه اشغال نظامی افغانستان در تقارن زمانی با انقلاب اسلامی ایران در سوم دی ماه 1358 ه.ش می باشد. در این پژوهش این فرضیه مطرح گردید که پیروزی انقلاب اسلامی ایران در 1357 به عنوان یکی از عوامل مهم و شتابزا یا غیرمستقیم در اشغال افغانستان توسط ارتش سرخ می باشد. در این راستا شوروی جهت دست یابی به اهداف منطقه ای خود از جمله توسعه آموزه های مارکسیستی، تأمین امنیت مرزهای جنوبی و جلوگیری از گسترش و نفوذ انقلاب در افغانستان، توسعه و گسترش نفوذ در افغانستان به منظور دستیابی به پایگاه هایی برای اعمال قدرت در منطقه خلیج فارس و دریای عمان، سلطه بر منابع اقتصادی افغانستان، جلوگیری از فروپاشی رژیم کابل طرفدار شوروی و مقابله با نفوذ امریکا در منطقه خلیج فارس و پاکستان، تهاجم گسترده ای را آغاز کرد و سرانجام با مقاومت ملت مسلمان افغانستان ناگزیر به شکست و خروج از این کشور شد.", "keywords": ["انقلاب اسلامی ایران", "افغانستان", "روابط سیاسی", "اشغال نظامی", "خاورمیانه", "اتحاد جماهیر سوسیالیست شوروی ( یو اس اس آر )"]}
{"id": 91, "body": "انقلاب اسلامی ایران به عنوان مهم ترین پدیده تاریخی و اجتماعی کشور در یک قرن گذشته، با قابلیت خصلت گفتمانی، از سوی افراد و گروه های سیاسی متفاوت  در قالب گفتمان های متفاوت هویت دهی شده است . در همین راستا،این پژوهش به دنبال پاسخ گویی به این پرسش بود که «گفتمان دولت های هاشمی رفسنجانی، خاتمی و احمدی نژاد به ارائه چه روایتی از علل وقوع و اهداف انقلاب اسلامی ایران می پردازند؟»برای پاسخ گویی به این سوال، از پارادیم نظری و روش شناسی تحلیل گفتمان لاکلا و موفه استفاده شد و پس از بررسی سخنرانی های هریک از سه رئیس جمهور با موضوع انقلاب اسلامی، پژوهش حاضر شاهد پیدایش روایت های متفاوت از انقلاب اسلامی در گفتمان این دولت ها بود ، بر این اساس دال مرکزی روایت انقلاب در گفتمان هاشمی رفسنجانی اسلام ، در گفتمان خاتمی مردم سالاری و در گفتمان احمدی نژاد ، مدیریت جهانی بدست آمد.", "keywords": ["خاتمی", "انقلاب اسلامی", "هاشمی رفسنجانی", "احمدی نژاد", "تحلیل گفتمان"]}
{"id": 92, "body": "گفتمان مشروطه خواهی ایرانیان که حول محور اندیشه مشروطه خواهی و قانون گرایی، شکل گرفته بود، حاصل طرح و برجسته سازی اصول، مبانی و مفاهیم مشروطیت بود. که توسط گروهی از روشنفکران و از طریق چاپ و انتشار آثار و مکتوباتشان به تدریج در نیم سده عصر ناصری؛ وارد فضای سیاسی و اجتماعی جامعه ایران شد. گفتمان پیشرفت در انقلاب مشروطه، گفتمان آشنایی هر چه بیشتر ایران با « تجدد غربی» بوده است. پیشرفت و تجدد مطرح شده در جامعه ایرانی با تقابل آن با سنت، پیامدهای مختلفی به وجود آورد که در آن ها دیدگاه های اندیشمندان و روشنفکران گوناگون را می توان مشاهده کرد.هدف از طرح مسئله و پرسش از گفتمان پیشرفت در انقلاب مشروطه ایران؛ تحلیل محتوای این گفتمان و شناسایی مفاهیم اصلی آن و نیز خرده گفتمان های مطرح شده در انقلاب مشروطه ایران است.و نیز از اهداف اصلی دیگر این رساله، مقایسه ی تطبیقی گفتمان پیشرفت و تجدد با مفهوم توسعه اجتماعی مطرح شده است. در این پژوهش، از روش تحلیل محتوای کیفی مضمونی استفاده شده است که از درون آن گفتمان های غالب در آن دوره را به بیرون کشیدیم. و علاوه بر روش تحلیل محتوای کیفی از تحلیل اسناد نیز برای غنای بیشتر مطالب و روشن شدن حدود خرده گفتمان ها استفاده شده است. بر اساس یافته ها؛ یک گفتمان اصلی که با مرکزیت و دال مرکزی« تحدید استبداد» شکل گرفته بود دارای سه خرده گفتمان« تجددی»؛ «اصلاح طلبی» و « سنت گرایی» است. و مولفه های گفتمانی هر یک از خرده گفتمان ها در گفتمان اصلی را مشخص و در فصل پنجم با تحلیل و مقایسه مفهوم توسعه اجتماعی با گفتمان های پیشرفت و تجدد، سعی خود را در دست یابی به دیدی کلی از مفاهیم نواندیش در انقلاب مشروطه انجام دادیم.  گفتمان پیشرفت در انقلاب مشروطه ایران سرآغاز طرح و بررسی و کنکاش در مفاهیم نوآینی است که در تحلیل های جامعه شناسی تاریخی زمانه معاصر ایران و در آخر با تقسیم عوامل شکست گفتمان پیشرفت به دو جنبه فکری و اجتماعی سیاسی در جهت رسیدن به غنای بیشتری از تحلیل نتایج گفتمان پیشرفت در جامعه ایران قدم برداشته ایم.", "keywords": ["جامعه‌شناسی تاریخی", "توسعه اجتماعی", "روشنفکران", "گفتمان پیشرفت", "انقلاب مشروطه"]}
{"id": 93, "body": "چکیدههدف کلی تحقیق پیش بینی انگیزش تحصیلی بر مبنای باورهای معرفت شناختی و مدل پنج عاملی شخصیت در دانش آموزان دختر و پسر دوره دوم مقطع متوسطه شهرستان هشترود می‌باشد. برای این منظور انگیزش تحصیلی بر اساس نطریه هارتر، باورهای معرفت شناختی بر اساس نظریه شومر و مدل پنج عاملی شخصیت بر اساس نظریه مک کری و کاستا تعریف و در این راستا شش فرضیه اصلی تنظیم شده است. جامعه آماری تحقیق حاضر دانش آموزان دختر و پسر دوره دوم مقطع متوسطه شهرستان هشترود است که تعداد آنها 700 نفر می‌باشد. حجم نمونه آماری با استفاده از فرمول کوکران 248 نفر برآورد و به روش نمونه‌گیری تصادفی طبقه‌ای انتخاب شده است. روش تحقیق در این پژوهش توصیفی و همبستگی می باشد. ابزار جمع‌آوری اطلاعات سه پرسشنامه؛ پرسشنامه انگیزش تحصیلی هارتر، پرسشنامه باورهای معرفت شناختی شومر و پرسشنامه مدل پنج عاملی شخصیت مک کری و کاستا می‌باشد، که پس از سنجش روایی و پایایی و اطمینان از آن، در اختیار نمونه آماری قرار گرفت. برای تجزیه و تحلیل داده‌های آماری از روشهای آماری توصیفی و استنباطی استفاده شده است. بدین ترتیب که برای طبقه‌بندی، تلخیص و توصیف داده‌های آماری از روش آماری توصیفی و در سطح استنباطی برای آزمون فرضیه‌های تحقیق از آزمون‌های همبستگی r پیرسون و تحلیل رگرسیون استفاده گردیده است. نتایج حاصل بیانگر آن است که بین انگیزش تحصیلی و باورهای معرفت شناختی بر ابعاد شخصیت در دانش آموزان دختر و پسر دوره دوم مقطع متوسطه شهرستان هشترود رابطه وجود است. ", "keywords": ["باورهای معرفت شناختی", "انگیزش تحصیلی", "مقطع متوسطه", "مدل پنج عاملی شخصیت"]}
{"id": 94, "body": "چکیدهدر جهان‌بینی صدرایی همه کائنات به واسطه انسان کامل محمدی -صلی الله علیه و آله- پا به عرصه هستی نهاده‌اند و جمله آن‌ها از جلوه‌ها و پرتوهای وجودی اویند. هدف از این پژوهش شناخت نقش و جایگاه وجودی اهل بیت در سیر آفرینش و بازگشت به سوی مبدأ هستی است. این معرفت می‌تواند شناخت صحیحی را از حقیقت وجود به دنبال داشته باشد که غایت فلسفه است. از منظر حکمت متعالیه صادر نخستین خداوند که بیشترین سنخیت را با او دارد، حقیقت محمدیه است که این حقیقت با حقیقت وجودی سایر اهل بیت -علیهم السلام- متحد است. بنابراین پس از حق اول، دومین موجود در موجودیت، وجود مقدس اهل بیت طاهرین است. این مقام به اصالت برای نبی اکرم و به تبع او برای اهل بیت مطهر او ثابت است. توضیح این‌که خدای متعال از آن‌جا که در قله هستی قرار دارد و هیچ‌گونه جهت کثرت و ترکیبی در ذات او راه ندارد، به دلیل اصل سنخیت میان علت و معلول، محال است که به صورت مستقیم کثرت‌های عالم امکان را ایجاد کند. بنابراین لازم است تا حق تعالی موجوداتی را به عنوان جانشین خویش قرار دهد که واسطه در خلقت باشند. این خلیفه‌های الهی از لحاظ صفات، افعال و آثار، بیشترین شباهت را به خدای سبحان دارند تا بتوانند واسطه در ایجاد عالم باشند و به تدبیر امور مخلوقات بپردازند. بنابراین اهل بیت پیامبر علت وجودی ماسوی الله هستند و طبق قاعده علیت، بقای موجودات نیز به بقای آن‌هاست. همچنین در سیر بازگشت به سوی خدا، اهل بیت غایت وجودی و کمال همه کائنات هستند. به این ترتیب همه موجودات ممکن به واسطه ایشان پای در عرصه هستی می‌نهند و در پایان به واسطه آن‌ها به سوی مبدأ خویش بازمی‌گردند. در این زمینه حکمت متعالیه با آیات قرآن و روایات معصومین سازگار است. در دلایل نقلی، اهل بیت -علیهم السلام- مخلوق اول، خلیفه خداوند، مظهر ذات و اسماء الهی، باطن حروف مقطعه قرآن، عرش الهی، امام مبین، چشم، گوش، زبان و دست خداوند معرفی می‌شوند که دارای وجود اجمالی و تفصیلی، قدرت تصرف الهی و قرب ذاتی و صفاتی به حق تعالی هستند و یگانه طریق معرفت و طاعت الهی، معرفت و طاعت ایشان است. در حکمت متعالیه تمامی این موارد اثبات عقلانی می‌شوند.", "keywords": ["اهل بیت - علیهم السلام -", "حقیقت محمدیه", "صادر نخستین", "انسان کامل"]}
{"id": 95, "body": "اعاده حیثیت در قوانین و مفررات حقوقی در دو معنا به کار رفته است که معنای اول آن معنایی عام که عبارت است از ترمیم و جبران خسارت ناشی ازحیثیت از دست رفته شخص و معنای دوم آن در بردارنده مفهوم یک تاسیس حقوقی که نشان دهنده ابراز رافت قانونگذار به شخصی است که مجازات مورد حکم را تحمل کرده است وبا ابراز رفتار شایسته نشان داده است که آمادگی ورود به جامعه را دارد. اعاده حیثیت به عنوان تدبیری برای تسهیل حضور محکوم در جامعه که با محو سابقه کیفری از سجل قضایی مجازاتهای تبعی مترتب برمحکومیت کیفری را ساقط کرده و حقوق سیاسی و اجتماعی سلب شده از شخص را به او باز می گرداند . اعاده حیثیت به عنوان یک نهاد قضایی به اعاده حیثیت قانونی وقضایی تقسیم می گردد که در اعاده حیثیت قانونی فرد به طور خود کار به اعاده حیثیت نایل می شود ولی در اعاده حیثیت قضایی نیاز به صدور حکم از دادگاه صالح جهت اعمال این نهاد حقوقی است . قانون مجازات عمومی سال 1304 و1352 احکام صریح و روشنی در خصوص اعاده حیثیت داشت ولی از زمان تصویب قانون راجع به مجازات اسلامی (1361 )تا تصویب ماده 62 مکرر قانون مجازات اسلامی (1377 )در این زمینه خلاء قانونی وجود داشت ماده مذکور تلاشی است در خور اما ناقص برای استقبال از تاسیس اعاده حیثیت قانونی که با پذیرش برخی از آثار اعاده حیثیت نهاد اعاده حقوق اجتماعی را به محکوم تداعی می کند که نیاز مند بازنگری و اصلاح است .هرچند این نهاد حقوقی آن چنان که در حقوق جزای عرفی مطرح است در متون فقهی ما تحت عنوان خاصی مطرح نشده است اما این نهاد برخاسته از اصول و مبانی فقهی، حقوقی است که با توجه به قواعد حاکم باید آن را در تاسیسهای با ارزش و منحصر به فردی چون « توبه » و« قاعده فقهی جب»  در حقوق اسلامی جستجو کرد که تقریبا تمامی آثار و نتایج اعاده حیثیت را دارا است و آثار نتایج حاصل از گناه را زایل می کند و از بین می برد و برای مقابله با تکرار جرم و به دنبال اندیشه بازپروری و باز اجتماعی کردن مجرم می باشد تااز حیثیت افراد حمایت کرده و زمینه بازگشت آنان را به جامعه فراهم نماید .در این پایان نامه طی دو بخش به بررسی و تحلیل فقهی و حقوقی  وجایگاه این نهاد قضایی در سیستم حقوق کیفری ایران پرداخته شده است. بخش اول :تبیین مفاهیم، پیشینه، مبانی نظری و قلمرو اعاده حیثیت بخش دوم:تبیین اقسام ، آثار و احکام اعاده حیثیت در قانون و فقه امامیه", "keywords": ["محکومیت", "ایران", "فقه جعفری", "حقوق جزا", "اعاده حیثیت"]}
{"id": 96, "body": "حفظ و ارتقای امنیت ملی یکی از اهداف و کارکردهای اصلی تمام نظام های سیاسی است. به طور کلی معمولاً امنیت ملی در دو حوزه داخلی و خارجی مورد تهدید و آسیب است که از میان عوامل داخلی تهدید کننده امنیت ملی،گروه های قومی یکی از مهم ترین عوامل تهدید محسوب می شود. چرا که سیاستهای قومی دولتها میتواند امنیت ملی کشور را متاثر از خود نماید. سیاست های قومی نادرست در برخی از موارد می تواند به شکل گیری انقلاب های مردمی و در نهایت فروپاشی رژیم حاکم منجر شود که نمونه آن را در ایران در حکومت قاجاریه، پهلوی اول و دوم مشاهده می کنیم. پژوهش حاضر با هدف بررسی تاثیر سیاست های قومی دولت یازدهم (اعتدالگرا) بر امنیت ملی ج.ا.ا ترسیم شده است. در این تحقیق از روش آینده پژوهی و تکنیک سناریونویسی برای پیش بینی تاثیر عملکرد دولت یازدهم در حوزه اقوام بر امنیت ملی کشور استفاده شده است. فرضیه ای که در این پژوهش مورد استفاده قرار گرفته عبارت است از؛ سیاست های قومی دولت یازدهم (دولت اعتداگرا) در چارچوب گفتمان انقلاب اسلامی و اصول قانون اساسی و مبتنی بر منطق «مشارکت اقوام برای اعتلای ایران» است و موجب شکل گیری یک دولت فراگیر و دارای مشروعیت سیاسی قانونی و افزایش ضریب امنیت ملی در برابر تهدیدهای داخلی و خارجی می شود. همچنین برای جمع آوری داده ها از شیوه ی اسنادی و کتابخانه ای و نیز مصاحبه با اساتید، نخبگان و صاحب نظران به نام در حوزه قومیت ها و امنیت ملی برای آزمون فرضیه استفاده شده است. یافته های پژوهش حاضر موید آن است که دولت یازدهم طی دو سال گذشته در شعار و عمل تلاش کرده است بر اساس گفتمان انقلاب اسلامی و اصول قانون اساسی و همچنین پرهیز از دامن زدن یه عوامل واگرایانه قومی حرکت کرده و به جلب نظر اقوام ایرانی به منظور  همراهی گسترده آن ها با برنامه های دولت بپردازد به همین دلیل پیش بینی می شود تداوم این سیاست ها باعث ارتقای امنیت ملی کشور در آینده شود.", "keywords": ["امنیت ملی", "آینده پژوهی", "سیاست قومی", "دولت یازدهم", "ایران"]}
{"id": 97, "body": "آداب ورسوم سنتی ایرانیان ، یادمانی از هزاره های دور است که بخشی از فرهنگ ملت ایران را تشکیل می دهد ودر پیوستگی ملی وحیات اجتماعی ایران نقش مهمی داشته واگر بخواهیم سنت های اجتماعی ایرانیان در سه قرن نخست اسلامی را ریشه یابی کنیم، بخش قابل توجهی از آن ها به آیین ها و پندارهای ایرانیان عصرباستان می پیوندد.اگرچه در سه قرن نخست اسلامی از لحاظ حاکمیت سیاسی سرزمین ایران تحت سیطره خلافت اسلامی بود، اما از آن جایی که تغییرات اجتماعی به سرعت تحولات سیاسی ایجاد نمی شود و ممکن است مسائل اجتماعی وفرهنگی پس از اینکه در بستر یک جامعه شکل گرفتند سال ها و بلکه قرن ها تداوم یابند. این امر در مورد ایران نیز صدق نمود، لذا بخشی از سنن باستانی ایرانیان در قرون نخست اسلامی تداوم یافت. در دوره مورد بررسی ضمن تداوم بخشی از آیین ها و سنت های ملی و اجتماعی که ریشه در باستان و گذشته داشت، هم ایرانیان در بخش هایی، از فرهنگ اسلامی تاثیر پذیرفتند و هم در بخش هایی تاثیر گذاشتند. از جمله بارزترین جلوه های تأثیر و نفوذ ایرانیان در این دوران را می توان در بخش پوشاک مشاهده کرد که با اخذ واقتباس از زندگی ایرانیان در دوران اموی و به ویژه عباسیان پارچه ها و جامه های ایرانی در مراکز حکمرانی آنان مورد استفاده قرار گرفت و در مقابل ایرانیان در این زمینه تاثیر کمتری از فرهنگ عرب یافتند. در زمینه خوراک ایرانیان ضمن آنکه سنت باستانی و خوراک های محلی را حفظ نمودند، بخشی از آداب غذایی را از عرب ها گرفتند و تنوع غذایی ایرانیان نیز سبب تغییر عادات غذایی عرب ها شد، بنابراین در این بخش از سنن ما شاهد تأثیر وتأثر دو طرف بر یکدیگر هستیم. علاوه براین در برخی از سنن نیز از جمله ازدواج وسوگواری میان ایرانیان واعراب مسلمان پیوندها واشتراکاتی وجود داشت  یکی از نمادهای دیگرهویت ملی ایرانیان  و از اصلی ترین مولفه های هویتی و اجتماعی ایشان برپاکردن جشن هایی چون نوروز ، مهرگان، سده،جشن ماهها، یلدا، مراسم چهارشنبه سوری و انجام بازی های ملی .... بود. که در این دوره تداوم یافت ، از آن جایی که بخشی از این آیین های ملی همراه با تقدیم هدیه به حکمرانان بود به علت داشتن کارکرد اقتصادی ، برپایی آن ها مورد توجه  و استقبال حاکمان اموی و عباسی قرار گرفت. ضمن اینکه توجه به فرهنگ و آداب رسوم  ایرانی  و در زمینه هایی  تقلید از آن  ویژه در دوره عباسی نیز این امر را تشدید نمود.  و بدین گونه این جشن ها و مراسم در ساختار اقتصادی، فرهنگی و اجتماعی جامعه ایرانی و ضمنا اسلامی پایدار ماندند.", "keywords": ["سنت‌های ملی", "سه قرن نخست اسلامی", "ایران", "سنت‌های اجتماعی"]}
{"id": 98, "body": "پژوهش حاضر با هدف بررسی رابطه استفاده از اینترنت با هویت دینی و ملی در دانشجویان علوم تربیتی به منظور ارائه راهکارهای مناسب انجام گرفت. در این پژوهش از روش توصیفی با رویکرد پیمایشی استفاده شده است. جامعه مورد پژوهش، متشکل از کلیه دانشجویان علوم تربیتی دوره کارشناسی دانشگاه پیام نور مرکز آران و بیدگل (480N=) که تعداد 214 نفر بعنوان نمونه انتخاب شده اند. روش نمونه گیری تصادفی ساده و ابزار گردآوری داده ها پرسشنامه محقق ساخته بود.جهت بررسی روایی پرسشنامه پس از طراحی پرسشنامه سوالات پژوهش در اختیار اساتید محترم راهنما و مشاور گذاشته شد که سرانجام تعداد 32 سوال مورد تأیید قرار گرفت. جهت ارزیابی پایایی پرسشنامه، تعداد30 پرسشنامه در اختیار دانشجویان قرار گرفت. اطلاعات بدست آمده، با روش آلفای کرونباخ محاسبه گردیدمقادیر بدست آمده از محاسبه، ضریب اعتماد ابزار اندازه گیری این پژوهش 86/. بدست آمد. به منظور تجزیه و تحلیل داده ها از روش آمار توصیفی و استنباطی و برای تحلیل داده ها از آزمون t تک متغیره و خی دو(کای اسکوئر)استفاده گردید. نتایج پژوهش نشاندهنده این است که اینترنت برهویت دینی، ملی، فرهنگی، اجتماعی و آگاهیهای سیاسی تأثیر دارد. براساس  یافته های به دست آمده در سوال اول پژوهش اینترنت در حد متوسط(میانگین فرضی) بر هویت دینی دانشجویان موثر است و بین رتبه های عوامل مربوط به هویت دینی دانشجویان تفاوت معناداری وجود ندارد. و در سوال های دوم، سوم و چهارم پژوهش اینترنت بیش از حد متوسط (بالاتر از میانگین فرضی) بر هویت ملی، هویت فرهنگی ، هویت اجتماعی و آگاهیهای سیاسی دانشجویان موثر است و بین رتبه های عوامل مربوط بر سه هویت ملی، هویت فرهنگی و هویت اجتماعی و آگاهی های سیاسی دانشجویان تفاوت معناداری وجود دارد.", "keywords": ["دانشجو", "اینترنت", "آگاهی سیاسی", "آران و بیدگل", "هویت ملی", "هویت فرهنگی دانشجویان علوم تربیتی", "هویت اجتماعی و آگاهی‌های سیاسی", "علوم تربیتی ( رشته تحصیلی )", "دانشگاه پیام نور", "هویت دینی"]}
{"id": 99, "body": "در چند دهه گذشته مطالعات زیادی برای شناسایی آمیخته بازاریابی خدمات صورت گرفته است که مدل آمیخته بازاریابی درونی (4P) رفیق و احمد (2003) و مدل آمیخته بازاریابی بیرونی خدمات (7P) کاتلر و فاکس (1995) از جامعترین آنها می‌باشند. این پژوهش با هدف طراحی مدل بازاریابی آموزشی دانشگاه آزاد اسلامی واحد مشهد با رویکرد زنجیره خدمت- سود، به بررسی نقش آمیخته بازاریابی درونی (4P) و آمیخته بازاریابی بیرونی خدمات (7P) پرداخته است. همچنین برای تعیین روابط دورنی و سطح‌بندی مولفه‌های مدل 4P و 7P و البته متغیرهای زنجیره خدمت- سود با خبرگان مصاحبه شد. روش تحقیق از حیث هدف، توسعه‌ای-کاربردی و از حیث شیوه‌ی جمع‌آوری دادهها کمی و کیفی می‌باشد. جامعه‌ آماری کیفی تحقیق شامل رئیس، معاون‌ها، رئیس دانشکده‌ها و مدیر گروه‌ها دانشگاه آزاد اسلامی واحد مشهد در سال 1394 بودند که به روش نمونه گیری هدفمند انتخاب شدند و در نهایت 36 نفر مصاحبه شدند. جامعه‌ آماری کمی تحقیق شامل کلیه کارکنان دانشگاه آزاد اسلامی واحد مشهد (600 نفر) در سال 1394 بود که سرشماری شدند. ابزارهای جمع‌آوری داده‌های کمی این تحقیق، پرسشنامه‌ محقق ساخته زنجیره خدمت- سود و  پرسشنامه‌‌های استاندارد آمیخته بازاریابی درونی (4P) ابزری، رنجبریان، فتحی و همکاران (1388) و آمیخته بازاریابی بیرونی خدمات (7P) یعقوبی، آقارحیمی، کریمی و همکاران (1390) بودند که روایی عاملی آنها تایید و پایایی آنها به ترتیب 0.97، 0.96 و 0.95 حاصل شد. سپس داده‌های کمی پژوهش در سطح آمار توصیفی و استنباطی در نرم افزار SPSS وLisrel  مورد تحلیل قرار گرفت. برای سنجش روایی و پایایی فرم مصاحبه متناسب با تکنیک مدلسازی ساختاری تفسیری (ISM) از روایی سازه، درونی، بیرونی و پایایی استفاده شد. سپس داده‌های کیفی پژوهش در در نرم افزارMATLAB  مورد تحلیل قرار گرفت. لذا مولفه‌هایی که سابقاً توسط رفیق و احمد (2003) و کاتلر و فاکس (1995) در یک چارچوب بدون روابط و سطح طرح شده بود، به صورت مدل مفهومی سطح‌بندی شده و در یک ساختار قابل برازش و  قابل اعتبار سنجی ارائه شد. نتایج بخش کمی بیانگر این بود که: 27 مسیر مورد بررسی بین متغیرها، به جز 5 مسیر: اثر آمیخته بازاریابی درونی بر وفاداری کارکنان؛ اثر آمیخته بازاریابی درونی بر ارزش درک شده خدمات؛ اثر کیفیت خدمات داخلی بر ارزش درک شده خدمات؛ اثر رضایت کارکنان بر ارزش درک شده و اثر وفاداری کارکنان بر رضایت مشتری مثبت و معنی دار بود. بنابراین مدل بازاریابی آموزشی دانشگاه آزاد اسلامی واحد مشهد (نقش آمیخته بازاریابی درونی (4P) و آمیخته بازاریابی بیرونی خدمات (7P) در زنجیره خدمت- سود) پس از حذف این 5 مسیر از برازش مطلوبی برخوردار شد. نتایج بخش کیفی بیانگر این بود که: مدل 4P دارای 3 سطح است و مولفه مکان یا محیط کار در سطح اول خروجی و مولفه ترفیع و ارتقا در سطح آخر خروجی این مدل قرار دارد.و نهایتاً مدل 7P دارای 5 سطح است و مولفه افراد در سطح اول خروجی و مولفه مکان در سطح آخر خروجی این مدل قرار دارد. لذا لزوم توجه به دلایل بازاریابی آموزشی با رویکرد زنجیره خدمت- سود در سازمان‌های خدماتی و آموزشی مشخص می‌شود.", "keywords": ["آمیخته بازاریابی درونی", "آمیخته بازاریابی بیرونی", "مدلسازی ساختاری تفسیری", "بازاریابی آموزشی", "زنجیره خدمت - سود"]}
{"id": 100, "body": "کلید موفقیت در نهایت در دست بازاریابان است چرا که آنها باید با ارایه ایده ها و تشویق خلاقانه، انگیزه لازم را به افراد برای ارسال پیام مورد نظر به دیگران بدهند. یک ایده جالب توجه، به عنوان مشوق میتواند مشتریان را ترغیب کند تا برای توصیه محصول و یا نام تجاری مورد نظر با هم ارتباط برقرار کنند.  با توجه به مطالب مطروحه این پژوهش به دنبال عوامل موثر در بازاریابی ویروسی درست و اصولی با کمترین انحراف با در نظر گرفتن اصول اسلام در فرم بازاریابی اسلامی می باشد و به دنبال این نتیجه است که نشان دهد عوامل مزیتی و اساسی بر روی بازاریابی ویروسی تاثیر می گذارد. علاوه بر این بازاریابی اسلامی تاثیر عوامل مزیتی و اساسی را در دوره پیاده سازی و اجرای بازاریابی ویروسی تغییر میدهد. هدف پژوهش حاضر بررسی اثرات عوامل مزیتی و اساسی بر بازاریابی ویروسی با در نظر گرفتن بازاریابی اسلامی می باشد. تحقیق حاضر از لحاظ هدف (نوع استفاده)، یک تحقیق کاربردی، و روش مورد استفاده در این تحقیق، یک روش توصیفی - تحلیلی است. جامعه آماری مورد پژوهش شامل کلیه دانشجویان موسسه آموزش عالی امین  فولادشهر به تعداد 2698 نفر می باشند.  برای تعیین حجم نمونه از جدول مورگان استفاده شد و بر این اساس 336 نفر به عنوان حجم نمونه به صورت طبقه ای انتخاب شدند، و  نرخ برگشت پرسشنامه 95 درصد بوده است، که از 350 مورد پرسشنامه توزیع شده 336 مورد برگشت داده شد. ابزار گردآوری داده ها شامل پرسشنامه 26 سوالی بوده که روایی آن به صورت صوری به تایید اساتید دانشگاه رسیده، و پایایی آن نیز بر مبنای آلفای کرونباخ 0.81 مورد اثبات قرار گرفته است. داده های گردآوری شده با دو روش رگرسیون با نرم افزار spss و تحلیل مسیر معادلات ساختاری با نرم افزار Smart PLS مورد تجزیه و تحلیل قرار گرفته است. نتایج بیانگر آن است که در هر دو تحلیل، عوامل مزیتی و اساسی بر بازاریابی  ویروسی با در نظر گرفتن بازاریابی اسلامی، عوامل مزیتی بر بازاریابی ویروسی، عوامل اساسی بر بازاریابی ویروسی، منابع مالی بر بازاریابی ویروسی، سرعت انتشار بر بازاریابی ویروسی و عدم کنترل بر بازاریابی ویروسی، عدم استانداردهای اخلاقی بر بازاریابی ویروسی، عوامل مزیتی بر بازاریابی ویروسی، عوامل اساسی بر بازاریابی ویروسی تاثیر دارد و بنابراین کلیه فرضیه های پژوهش مورد تایید قرار می گیرند. بنابراین راهبرد اصلی که می توان ارائه داد این است که باید در ارائه و اقدامات متناسب و سرعت انتشار  بازاریابی ویروسی بر مبنای اخلاق اسلامی به گونه ای عمل شود که که کارایی این اقدام در راستای پاسخگویی به مشتریان و بالعکس افزایش یافته که می تواند با برنامه ریزی، گزینش افراد متبحر و متخصص، استفاده از تجارب داخلی و خارجی به آن دست یافت.", "keywords": ["عوامل مزیتی", "بازاریابی اسلامی", "بازاریابی ویروسی", "عوامل اساسی"]}
{"id": 101, "body": "علم بازاریابی سیاسی به سه بخش تقسیم بندی می‌شود: بازاریابی سیاسی انتخابات برای مبارزات انتخاباتی، بازاریابی سیاسی دولت به عنوان ابزاری برای حکومت داری و بخش سوم که مدنظر این پژوهش می‌باشد به عنوان بازاریابی سیاسی بین‌الملل مطرح می‌باشد. بازاریابی سیاسی بین‌الملل در حقیقت ممزوج شده از سه رشته مدیریت، سیاست و ارتباطات است که این سه رشته مهم در زمین روابط بین‌الملل خانه مشترک ایجاد کردند. این خانه ساخته شده دارای ابعاد و اجزایی هست که بازاریابی سیاسی بین‌الملل را شکل می‌دهند. محصول و خروجی این زمین همان منافع ملی یا منافع کنش گران سیاسی درگیر در زمین است. وجهه ملی به عنوان اعتبار بین‌المللی، یا به عبارت دیگر، تصویر و برند ملی یک حکومت، بخشی از منافع ملی می‌باشد. حکومت برای ساخت یک تصویر مثبت از یک کشور نزد افکار عمومی خارج، از دیپلماسی عمومی استفاده می‌کند. از این رو، امروزه مدیریت تصویر ملی و همسو کردن سایر بازیگران بین‌الملل با منافع و سیاست‌های خود، نیمی از سیاست‌های قدرت را در بر می‌گیرد که بازاریابی سیاسی بین‌الملل در راستای تحقق این مهم، به دنبال افزایش قدرت نرم یک کشور در عرصه بین‌الملل می‌باشد. بر این مبنا، داده‌های نمونه پژوهش شامل مصاحبه‌های آقای احمدی نژاد با رسانه‌های خارجی از سال 84 تا88، بر اساس روش تحلیل مضمون مورد تجزیه و تحلیل قرار گرفت و مشخص شد، تصویر ارائه شده از نظام جمهوری اسلامی ایران به افکار عمومی دنیا در دولت آقای احمدی نژاد و در چارچوب گفتمان سیاست خارجی دولت نهم، دارای سه مولفه‌ی هویتی تصویرساز، شامل هویت دینی، هویت انقلابی و هویت تمدنی می‌باشد که حق طلبی و عدالت طلبی هسته مرکزی آن را شکل می‌دهد.", "keywords": ["بازاریابی", "بازاریابی سیاسی بین‌الملل", "دیپلماسی عمومی", "قدرت نرم", "بازاریابی سیاسی", "وجهه ملی"]}
{"id": 102, "body": "هدف این پژوهش، بررسی رابطه بین اقدامات مدیریت منابع انسانی و عملکرد شغلی کارکنان بانک مرکزی جمهوری اسلامی ایران بود. فرضیات تحقیق با در نظر گرفتن مولفه‌های اقدامات مدیریت منابع انسانی (جذب و استخدام، آموزش و توانمندسازی، ارزیابی و مدیریت عملکرد، انضباط، ایمنی و بهداشت، جبران خدمات، بازنشستگی) و عملکرد شغلی و رفتار شهروندی سازمانی مورد بررسی قرار گرفتند. روش تحقیق از نظر گردآوری داده‌ها از نوع توصیفی- همبستگی و جامعه آماری این تحقیق کارکنان بانک مرکزی جمهوری اسلامی ایران شامل 200 نفر بود. در این تحقیق از پرسشنامه استاندارد رفتار شهروندی سازمانی (دیکسون، 2009)، پرسشنامه عملکرد شغلی اچیو و پرسشنامه محقق ساخته اقدامات مدیریت منابع انسانی به منظور جمع‌آوری اطلاعات استفاده شد. به منظور تجزیه و تحلیل داده‌های این پژوهش، از نرم‌افزار SPSS در دو سطح آمار توصیفی و آمار استنباطی استفاده شد. نتایج تحقیق حاکی از آن بود که بین اقدامات مدیریت منابع انسانی و رفتار شهروندی سازمانی و عملکرد شغلی کارکنان بانک مرکزی جمهوری اسلامی ایران رابطه معناداری وجود دارد. بررسی ضرایب همبستگی بین مولفه‌های اقدامات مدیریت منابع انسانی نشان داد که در اکثر موارد رابطه مثبت و معنی‌داری بین مولفه‌ها وجود دارد ولی درخصوص بعضی از مولفه‌ها این‌چنین نبود، بطوری‌که بین جبران خدمات و انضباط در محل‌کار و جبران خدمات و بازنشستگی و بیمه رابطه معنی‌داری مشاهده نشد. همچنین بررسی نتایج مدل رگرسیونی فرضیه‌های تحقیق نشان داد مولفه‌های اقدامات مدیریت منایع انسانی به ترتیب 3/55 درصد و 8/15 درصد تغییرات عملکرد شغلی و رفتار شهروندی سازمانی کارکنان را تبیین نمودند، بطوری‌که آموزش و توانمندسازی، ارزیابی و مدیریت عملکرد، انضباط، ایمنی و جبران خدمات بر عملکرد شغلی و تنها مولفه انضباط بر رفتار شهروندی سازمانی کارکنان تاثیر معنی‌داری داشتند.", "keywords": ["مدیریت منابع انسانی", "بانک مرکزی جمهوری اسلامی ایران", "عمل‌کرد شغل", "کارکنان"]}
{"id": 103, "body": "با توجه به اینکه فقر ریشه بسیاری از مشکلات فرهنگی و اجتماعی است و ربا و رباخواری تأثیر به سزایی در ایجاد فقر و افزایش اختلاف طبقاتی در جامعه دارد پس در پی رهایی از فقر و اختلاف طبقاتی باید به دنبال ریشه‌کن کردن رباخواری در جامعه اسلامی بود. بانک‌ها که سکان‌دار اقتصاد جامعه هستند و باید جامعه را به سمت تعالی رشد اجتماعی و فرهنگی هدایت کنند و این مهم امکان‌پذیر نخواهد بود مگر با اجرایی کردن راهکارهای فرار از ربا.در این نوشتار باهدف یافتن راه‌حل‌های حقوقی جهت دوری از ربا در بانکداری اسلامی در پی‌شناخت انواع ربا و بررسی ربا در قرض‌های تولیدی و تجاری و آشنایی با حیله‌های ربا هستیم. با اذعان به اینکه یکی از دستاوردهای پرارزش انقلاب اسلامی ایران تصویب نظام بانکداری اسلامی و به‌عبارت‌دیگر بانکداری بدون ربا است. در دی‌ماه سال 1358 با اعلام برقراری حداقل سود تضمین‌شده به‌جای بهره سپرده‌ها و کامزد به‌جای بهره وام‌ها و اعتبارات مورد مصرف بانک‌ها، اعلام شد که بانک‌ها اسلامی‌شده‌اند، اما فقه اسلامی درزمینه اسلامی کردن بانک‌ها و معاملات مالی ـ پولی احکام خاص خود را داشت تا موردقبول همگان قرار گیرد. ازاین‌رو باهمت متخصصان امور مالی ـ بانکی و اندیشمندان اسلامی، پیش‌نویس قانون عملیات بانکی بدون ربا تهیه و به مجلس شورای اسلامی تقدیم شد و دردهم شهریورماه سال 1362 از تصویب مجلس شورای اسلامی گذشت و سپس به تائید شورای نگهبان رسید و دستورالعمل‌های اجرایی مربوطه هم از تصویب شورای پول و اعتبار گذشت و به بانک‌های سراسر کشور ابلاغ شد و به‌این‌ترتیب نظام بانکداری بدون ربا از اول فروردین سال 1363 به مرحله اجرا درآمد. درهرحال، نظام بانکداری بدون ربا در ایران بر اساس ضرورت اسلامی کردن عملیات بانکداری شکل‌گرفته است، اما نمی‌توان گفت که هنوز به اهداف خود دست‌یافته است و باید متفکران و صاحب‌نظران اقتصاد اسلامی با تحلیل و نقد مبانی حقوقی و نقد نظام بانکداری ایران، در جهت معرفی الگوهای عملی و ارائه راهکارهای اجرایی مناسب برای تثبیت نظام بانکداری بدون ربا در ایران گام بردارند.در این راستا تلاش می‌شود تا به روش توصیفی و تحلیلی (با استفاده از منبع معتبر کتابخانه ایی) ضمن آشنایی با مطالب پیرامون ربا، ربا معاملی، ربا قرضی، ربای تولیدی، حیله، حیله‌های ربا، بانکداری ربوی، بانکداری بدون ربا، راه‌حل‌هایی جهت فرار از ربا در نظام بانکداری اسلامی ارائه شود.", "keywords": ["بانکداری بدون ربا", "وام", "انقلاب اسلامی", "وام‌ها", "ساختار حقوقی", "بانکداری اسلامی", "بانکداری", "جمهوری اسلامی ایران"]}
{"id": 104, "body": "هدف از پژوهش حاضر تبیین و پیش‌بینی میزان رضایت زناشویی بر اساس سبک زندگی و عمل به باورهای دینی زوجین شهر تهران بوده است. بدین منظور از طریق نمونه گیری چند مرحله‌ای ابتدا دو منطقه یک و پنج شهر تهران به عنوان نمونه مورد مطالعه انتخاب شد، سپس دو فرهنگسرای وابسته به شهرداری در حال فعالیت در این دو منطقه (ملل و فردوس) انتخاب شده و پس از هماهنگی با فرهنگسراها تعداد 400 پرسشنامه (برای هر فرهنگسرا 200 پرسشنامه، معادل 100 زوج) در اختیار والدینی قرار گرفت که یا خود و یا کودک آنها در برنامه‌های تابستانی این دو فرهنگسرا شرکت کرده‌اند و از آنها درخواست شدکه به جز خود همسر ایشان نیز پرسشنامه را تکمیل کرده و در اختیار پژوهشگر قرار دهند. داده‌های پژوهش از طریق پرسشنامه رضایت زناشویی اینریچ، پرسشنامه مقیاس‌های اساسی آدلری برای موفقیت بین فردی- نسخه بزرگسالان (BASIS-A)، پرسشنامه معبد برای اندازه‌گیری عمل (نه اعتقاد و نگرش) به باورهای دینی جمع آوری شد. نتایج تحلیل داده ها با استفاده از رگرسیون چندگانه نشان داد که فقط ضرایب رگرسیونی محاسبه شده در خصوص مولفه‌های نقش مذهب در زندگی، محتاط بودن و مستحق بودن در سطح اطمینان 95 درصد (0/05= ) معنی‌دار است و سایر ضرایب رگرسیونی مربوط به دیگر مولفه‌های سبک زندگی و عمل به باورهای دینی معنی‌دار نمی-باشند. همچنین نتایج تحلیل‌های همبستگی حاکی از رابطه معنادار رضایت زناشویی زنان تنها با خرده مقیاس سخت‌گیری در مردان؛ رابطه معنادار خرده مقیاس ارتباطات زنان با دو خرده مقیاس محتاط بودن (با علامت منفی) و سخت‌گیری مردان؛ حل تعارض زنان با به سه خرده مقیاس تعلق- علاقه اجتماعی، کنار آمدن و ملایمات؛ همبستگی معنادار تمامی خرده مقیاس‌های عمل به باورهای دینی زنان با تعلق- علاقه اجتماعی مردان؛ همبستگی معنادار خرده‌مقیاس‌های عمل به باور دینی زنان (به جز خرده مقیاس عمل به مستحبات) با کوشش برای کمال مردان؛ همبستگی معنادار تمامی خرده مقیاس‌های عمل به باورهای دینی مردان به جز عمل به مستحبات با خرده مقیاس کوشش برای کمال زنان؛ و همبستگی معنادار بین تمامی خرده مقیاس‌های عمل به باور دینی به جز انجام مستحبات و رضایت زناشویی و تحریف آرمانی بوده است.", "keywords": ["باور دینی", "زوجین", "عمل", "تهران ( شهر )", "زوجین", "رضایت زناشویی", "سبک زندگی", "عمل به باورهای دینی", "شیوه زندگی"]}
{"id": 105, "body": "گرچه موضوع دین و اخلاق سابقه‌ای بس طولانی دارد، اما در نوشتار حاضر موضوع رابطه‌ی باورهای دینی با اخلاق انسانی موردبحث قرارگرفته و با استفاده از داده‌هایی که از قرآن، حدیث و نیز دانشمندان علم اخلاق به‌دست‌آمده؛ تلاش شده تا روند دوسویه‌ی تأثیر دین بر اخلاق انسانی و تأثیر اخلاق انسانی بر دین، موردبحث و جستجوی علمی قرار گیرد. فرضیه‌ی تحقیق: باورها و اعتقادات دینی به‌طور مطلق مستلزم اصلاح اخلاق انسانی می‌باشد. ضرورت بحث: یکی از مباحث مطرح در حوزه اخلاق و دین مبحث نیاز اخلاق به دین و اعتقادات دینی است، در همین مبحث، ادعایی از سوی دین‌داران مطرح است که تنها دین و دین‌داری است که به کمک اخلاق انسانی آمده و رفتار انسانی را در امور معنوی بهبود می‌بخشد و مهم‌ترین نقشی که دین ایفا می‌کند در حوزه اخلاق است. یافته‌های تحقیق: اخلاق و خُلقیات انسانی، جزء ملکات نفسانی است که در نهاد و باطن انسان جای دارد انسان را از درون به عمل و فعل وا‌می‌دارد. این افعال را؛ اخلاق و یا ضد اخلاق می‌نامد. از منظر دین اسلام، ایمان و عمل صالح که در قرآن به آن نیز اشارات فروانی شده است، بااخلاق ارتباط نزدیک و محکمی دارند؛ از سوی دیگر بسیاری از اوامر و نواهی که در دین اسلام آمده است، جنبه‌ی اخلاقی دارند لذا اگر یکی از هدف مهم رسالت پیامبر9 و شاید اصلی‌ترین هدف آن را بهبود اخلاق بشر بدانیم، بیراهه نرفته‌ایم. روش تحقیق: روش به‌کاررفته در این تحقیق توصیفی-تحلیلی می‌باشد که به شیوه‌ی تحقیق کتابخانه‌ای سامان‌یافته است.", "keywords": ["باورهای دینی", "اخلاق و دین", "اخلاق انسانی", "اخلاق", "اصلاح اخلاق"]}
{"id": 106, "body": "در این پژوهش موضوع دین و باورهای دینی در آثار برجسته‌ی دو نویسنده‌ی معاصر یعنی مصطفی مستور و رضا قاسمی بررسی‌شده است. با توجه به بررسی‌های انجام‌شده می‌توان فهمید که دیدگاه غالب در آثار مستور دیدگاه اگزیستانسیالیستی و وجودی است و دغدغه‌های مطرح‌شده در آثار او دغدغه‌های وجودی است. ازاین‌رو نمی‌توان او را نویسنده‌ای دین‌مدار به معنای سنتی آن دانست زیرا تلاش او در آثارش یافتن پاسخ برای چنین پرسش‌هایی است و پرسش از وجود خداوند و ماهیت هستی در آثار او در این رده قرار می‌گیرند. آثار مستور بیش از آنکه رنگ و بوی دینی داشته باشد به بیان دغدغه و پرسش‌های انسان مدرن می‌پردازد. در آثار قاسمی دین به معنی سنتی آن مطرح می‌شود و تمام وجوه آن از دیدگاه نویسنده مورد نقد واقع می‌گردد. قاسمی تأثیر دین را بر جامعه و زندگی و حالات و رفتارهای افراد جامعه مورد بررسی قرار می‌دهد و سپس آن را نقد می‌کند. ازاین‌رو نگاه او به دین نگاهی انتقادی و دین ستیزانه است.", "keywords": ["باورهای دینی", "مصطفی مستور", "نقد دین", "دغدغه‌های وجودی", "رضا قاسمی"]}
{"id": 107, "body": "در تحقیق حاضر به بررسی رابطه بین باورهای دینی کارکنان با وجدان کاری و اخلاق گرایی در بانک ملی استان گلستان  پرداخته شده است. در این راستا باورهای دینی بر اساس پرسشنامه قلاوندی و همکاران (2013)،وجدان کاری بر اساس پرسشنامه کاستا و مک کرای (1992)  و اخلاق گرایی بر اساس پرسشنامه گریگوری. سی، پتی  (1990)   مورد بررسی قرار گرفته اند . جامعه آماری این تحقیق ،کلیه کارکنان بانک ملی استان گلستان به تعداد750 نفر می باشند.حجم نمونه مطابق با جدول کرجسی و مورگان254 نفر می باشد و برای نمونه گیری ازجامعه آماری ،از روش نمونه گیری تصادفی طبقه ای استفاده شد. این پژوهش از نظر هدف، کاربردی و از نظر روش، توصیفی-پیمایشی  و از نظر نوع، همبستگی می باشد.  برای تعیین پایایی پرسشنامه از ضریب آلفای کرونباخ و برای تعیین روایی پرسشنامه ، از روایی محتوایی استفاده شده است . برای تجزیه و تحلیل داده ها ، در سطح آمار توصیفی از شاخص هایی نظیر فراوانی و درصد و رسم جداول و نمودارها و در سطح آمار استنباطی از آزمون کولموگروف-اسمیرنوف و آزمون اسپیرمن استفاده شده است . نتایج حاصل از این تحقیق به شرح زیر می باشد: بین باورهای دینی کارکنان با وجدان کاری در بانک ملی استان گلستان رابطه معنی داری وجود دارد.بین اعتقاد به خدا با وجدان کاری در بانک ملی استان گلستان رابطه معنی داری وجود دارد.بین اعتقاد به آخرت با وجدان کاری در بانک ملی استان گلستان رابطه معنی داری وجود دارد.بین اعتقاد به نبوّت با وجدان کاری در بانک ملی استان گلستان رابطه معنی داری وجود دارد.بین انجام تکالیف دینی با وجدان کاری در بانک ملی استان گلستان رابطه معنی داری وجود دارد.بین باورهای دینی کارکنان با اخلاق گرایی در بانک ملی استان گلستان رابطه معنی داری وجود دارد. بین اعتقاد به خدا با اخلاق گرایی در بانک ملی استان گلستان رابطه معنی داری وجود دارد. بین اعتقاد به آخرت با اخلاق گرایی در بانک ملی استان گلستان رابطه معنی داری وجود دارد. بین اعتقاد به نبوّت با اخلاق گرایی در بانک ملی استان گلستان رابطه معنی داری وجود دارد. بین انجام تکالیف دینی با اخلاق گرایی در بانک ملی استان گلستان رابطه معنی داری وجود دارد", "keywords": ["وجدان کاری", "اخلاق‌گرایی", "بانک ملی", "باورهای دینی"]}
{"id": 108, "body": "پژوهش حاضر با هدف تعیین رابطه ی باورهای معرفت شناختی علمی، انگیزه یادگیری علوم و خودکارآمدی یادگیری علوم با یادگیری مفاهیم علوم انجام گردید. تعداد 337 نفر از دانشجویان رشته های علوم پایه دانشگاه ارومیه به روش نمونه گیری طبقه ای انتخاب شدند. تعداد کل این جامعه 2926 بودند. مقیاس باورهای معرفت شناختی علمی (SEB)، مقیاس انگیزه یادگیری علوم (MLS)، خودکارآمدی یادگیری علوم (SLSE) و یادگیری مفاهیم علوم (COLS)، جهت جمع آوری داده های پژوهش مورد استفاده قرار گرفت. داده های پژوهش با استفاده از نرم افزار 22ـspss و شاخص های آماری فراوانی، درصد، انحراف معیار و ضریب همبستگی پیرسون و رگرسیون گام به گام مورد تحلیل قرار گرفت. نتایج نشان داد بین باورهای معرفت شناختی علمی با بعد سازندگی یادگیری مفاهیم علوم رابطه مثبت و معناداری وجود دارد، اما بین باورهای معرفت شناختی علمی بعد تکثیر یادگیری مفاهیم علوم رابطه معناداری یافت نشد. علاوه بر این، بین بعد تکثیر یادگیری مفاهیم علوم با انگیزه یادگیری علوم رابطه معناداری یافت نشد، اما بین بعد سازندگی یادگیری مفاهیم علوم با انگیزه یادگیری علوم رابطه مثبت و معناداری وجود دارد. همچنین، بین خودکارآمدی یادگیری علوم با یادگیری مفاهیم علوم رابطه مثبت و معناداری مشاهده گردید. نتایج تحلیل رگرسیون نیز حاکی از نقش معنادار باورهای معرفت شناختی علمی در پیش بینی یادگیری مفاهیم علوم بود، اما انگیزه یادگیری علوم و خودکارآمدی یادگیری قدرت پیش بینی یادگیری مفاهیم علوم را نداشتند. به نظر می رسد باورهای معرفت شناختی علمی و سطوح بالای خودکارآمدی می توانند تمایل به یادگیری مفاهیم را دانشجویان تحت تاثیر قرار دهد. به هرحال، نتایج این مطالعه نشان داد که باورهای معرفت شناختی علمی از طریق یادگیری مفاهیم علوم، در خودکارآمدی و انگیزه یادگیری علوم دانشجویان برای یادگیری علمی نقش مستقیمی را ایفا می کند.", "keywords": ["خودکارآمدی یادگیری علوم", "یادگیری مفاهیم علوم", "انگیزه یادگیری علوم", "باورهای معرفت شناختی علمی"]}
{"id": 109, "body": "پژوهش حاضر به منظور تبیین رابطه بین مولفه‌های باورهای معرفت شناختی و مکان کنترل با اضطراب امتحان دانش‌آموزان متوسطه دوره دوم نواحی پنجگانه شهر تبریز در سال تحصیلی 1396 - 1395 انجام یافته است. روش انجام پژوهش، از نوع توصیفی- همبستگی است. جامعه آماری در این تحقیق برابر 7542 نفر می‌باشد که با استفاده از نمونه‌گیری تصادفی نسبتی و با استفاده از جدول مورگان 382 نفر برآورد شده است.ابزار گردآوری اطلاعات در این تحقیق، پرسش‌نامه‌های استاندارد معرفت شناختی شومر، مکان کنترل راتر و اضطراب امتحان راتر می‌باشد که اطلاعات جمع‌آوری شده با استفاده از آزمون همبستگی پیرسون و رگرسیون چندگانه همزمان مورد تحلیل واقع شدند.نتایج این پژوهش نشان می‌دهد که بین مولفه‌های باورهای معرفت‌شناختی با اضطراب امتحان رابطه مستقیم و متوسط معنی‌داری وجود دارد. مکان کنترل درونی دانش‌آموزان متوسطه دوم با مولفه‌های ساده بودن دانش و توانایی ذاتی در یادگیری رابطه معنی‌دار معکوس و با مولفه‌های منبع دانش و یادگیری سریع رابطه مستقیم معنی‌داری وجود دارد. بین مکان کنترل درونی و بیرونی با میزان اضطراب امتحان دانش‌آموزان رابطه معکوس و معنی‌داری وجود دارد. از بین مولفه‌های باورهای معرفت‌شناختی و مکان کنترل  فقط مولفه های؛ ساده بودن دانش، قطعیت دانش، توانایی ذاتی در یادگیری و یادگیری سریع به میزان 9/4 میزان اضطراب دانش‌آموزان متوسطه دوره دوم شهر تبریز را تبیین می‌کنند.", "keywords": ["اضطراب امتحان", "دانش‌آموزان متوسطه دوم", "باورهای معرفت‌شناختی", "مکان کنترل"]}
{"id": 110, "body": "بحران سوریه یکی از پیچیده‌ترین بحران‌های جوامع عربی در دهه‌های اخیر است که دخالت بازیگران متعدد در سطح منطقه‌ای و فرامنطقه‌ای باعث شده با گذشت بیش از پنج سال این بحران همچنان تداوم داشته باشد. از جمله مهم‌ترین بازیگران منطقه‌ای دخیل در این بحران؛ ایران، عربستان و ترکیه می‌باشد. این سه بازیگر مهم منطقه‌ای با درک این واقعیت که هرگونه تغییر در سوریه می‌تواند تأثیرات زیادی بر نظم خاورمیانه داشته باشد و باعث تغییر نقشه سیاسی و موازنه قدرت در خاورمیانه ‌شود؛ سعی در حفظ یا تغییر اوضاع سوریه دارند و براساس سیستم موازنه قوا برای دستیابی به اهداف خود با بازیگران منطقه‌ای و فرامنطقه‌ای همسو با سیاست‌های خود ائتلاف برقرار کرده‌اند. در این راستا این پژوهش در پی بررسی مقایسه‌ای سیاست خارجی ایران، عربستان و ترکیه است. سوال پژوهش این است که سیاست خارجی ایران، عربستان و ترکیه در قبال بحران سوریه چگونه قابل تبیین و بررسی است؟ یافته‌های تحقیق بر این است که سیاست خارجی جمهوری اسلامی ایران، عربستان سعودی و ترکیه در بحران سوریه بر پایه موازنه قوای منطقه‌ای و تأمین منافع ملی این سه قدرت شکل گرفته است که ایران سیاست حفظ وضع موجود و عربستان و ترکیه سیاست تغییر وضع موجود را تعقیب می‌کنند. در این پژوهش رویکرد ما توصیفی- تحلیلی و روش پژوهش مقایسه‌ای خواهد بود.", "keywords": ["سیاست خارجی", "عربستان سعودی", "بحران سوریه", "ترکیه", "موازنه قوا", "جمهوری اسلامی ایران"]}
{"id": 111, "body": "اهمیت و ضرورت پژوهش درباره تاریخنگاری دوره صفویه روز به روز بیشتر احساس می‌شود. بررسی همه جانبه و پژوهش درباره تاریخ سلسله صفویه با تأثیرات دیرپای آن در ایران، در گرو بررسی و پژوهش درباره تاریخنگاری در این دوره است. در پژوهش‌های انجام شده درباره تاریخنگاری دوره صفویه، به شکل کاملاً محسوسی تاریخنگاری نیمه اول عصر صفوی (905-1038ق) در مرکز توجه بوده است. تاریخنگاری نیمه دوم عصر صفوی (1038-1135ق) مورد بی مهری و غفلت محققان قرار گرفته است. مقتدرترین پادشاه نیمه دوم عصر صفوی بی‌تردید شاه عباس دوم (1052-1077ق) است که اتفاقاً اوج کمی و شاید کیفی تاریخنگاری نیمه دوم عصر صفوی در زمانه او است.در این پژوهش آن بخش از تواریخ تألیف شده در نیمه دوم عصر صفوی که به روایت دوره حکومت شاه عباس دوم اختصاص دارند مورد توجه قرار گرفته و در گام اول این روایت‌ها با روش توصیفی- تحلیلی بررسی و تجزیه و تحلیل شده‌اند. در گام بعد مقایسه تطبیقی این روایت‌ها با یکدیگر صورت گرفته است. از جمع مورخان نیمه دوم عصر صفوی، شش مورخ روایتگر دوره حکومت شاه عباس دوم هستند. در جمع این شش نفر، مورخان شناخته شده‌ای مانند وحید قزوینی، برادرش واله قزوینی و ولی قلی بیگ شاملو قرار دارند.در این پژوهش با بررسی تطبیقی متن و محتوای این روایت‌ها، سعی شده شباهت‌ها و تفاوت‌ها را مشخص کرده و در ضمن آن علل این شباهت‌ها و تفاوت‌ها بررسی و تحلیل شود. شباهت‌هایی از جمله اینکه اولویت اصلی در همه این روایت‌ها، شرح وقایع سیاسی عصر شاه عباس دوم است.تفاوت‌هایی از جمله اینکه عبدالحسین خاتون آبادی تنها مورخی است که شغل دولتی نداشته و عدم وابستگی به دربار صفوی تأثیر تعیین کننده‌ای در روایت او داشته است. اینگونه بررسی و مقایسه‌ای تطبیقی از روایت‌های مورخان نیمه دوم عصر صفویه، تاکنون صورت نگرفته است.", "keywords": ["ولی قلی بیگ شاملو", "وحید قزوینی", "تاریخنگاری", "شاه عباس دوم", "واله قزوینی", "بررسی تطبیقی"]}
{"id": 112, "body": "این پژوهش باعنوان «بررسی سندی و گونه‌شناسی روایات تفسیری سوره فاطر و تحلیل آموزه‌های تربیتی آن» در صدد است این سوره را از سه جهت: نخست بررسی سندی روایات تفسیری و دوم گونه‌شناسی روایات تفسیری و سوم تحلیل آموزه‌های تربیتی این روایات، مورد بررسی قرار دهد. در بخش بررسی سندی به بررسی 86 روایت پرداخته شده است که از این تعداد، 11تا سند صحیح، 4 تا سند موثق، 33 تا سند ضعیف و 40 تا روایت بدون سند هستند. و در بخش گونه‌شناسی از میان انواع گونه‌ها بیشترین فراوانی به ترتیب به (ایضاح مفهومی (39)، بیان مصداق (18)، اخلاقی (14)، استناد به قرآن (12)، ایضاح لفظی و فضیلت سور و آیات مشترکا (7)، و ترسیم فضای نزول یک مورد؛ مورد بررسی و شناسایی قرار گرفتند. و در آخرین بخش آموزه‌های تربیتی روایات تفسیری23 روایت، اعتقادی و اخلاقی بودند که از میان روایات مورد بررسی وتحلیل قرار گرفته‌اند.", "keywords": ["گونه‌شناسی روایات تفسیری", "تحلیل آموزه‌های تربیتی", "سوره فاطر", "بررسی سندی روایات تفسیری"]}
{"id": 113, "body": "در ذیل \"بررسی سندی و گونه شناسی روایات تفسیری سوره اسراء و آموزه‌های تربیتی آن‌ها\" که موضوع بحث تحقیق حاضر است، سعی بر آن شده که روایات ذکرشده در دو تفسیر البرهان و نورالثقلین موردبررسی قرار گیرد.می‌توان گفت، روایات تفسیری ذیل این سوره اکثراً به علت عدم ذکر روات حدیث، و یا مجهول‌الحال بودن برخی راویان سلسله سند نزد رجال شناسان، ضعیف میباشند. اما ذکر این نکته مهم به نظر میرسد که نباید از محتوای روایات غافل و صرفاً به دلیل ضعف سند، روایت را کنار گذاشت؛ چراکه اکثر این احادیث ضعیف، دارای محتوایی سازگار با آیات قرآن و یا روایات صحیح السند دیگری هستند.در قسمت گونهشناسی روایات سوره اسراء، ذیل تحقیق حاضر، هفده گونه کلی شناسایی و بررسی شد که میتوان تمام احادیث ذیل این سوره را در آن‌ها دسته‌بندی کرد. از جمله اخبار از آیندگان و علائم ظهور، اخبار معاد، استناد به قرآن، ایضاح مفهومی، بیان اختلاف قرائت، بیان حکمت و علت حکم و... . البته برخی احادیث، مشخصات چند گونه را به‌طور هم‌زمان داشتند، که به این مطلب نیز توجه شده است، و در ذیل بحث گونه شناسی آن حدیث تمام آن گونهها قید شده است.این سوره، طبق سنت کلی قرآن که تربیت و بیان نکات تربیتی است؛ دارای نکات و آموزههای تربیتی فراوانی است، که در فصل آخر تحقیق به این مهم پرداخته شد. که به‌صورت آیه به آیه مورد تحقیق و بررسی قرار گرفت.", "keywords": ["سوره اسرا", "آموزه‌های تربیتی", "روایات تفسیری", "بررسی سندی", "گونه‌شناسی"]}
{"id": 114, "body": "چکیدهدر تحقیق حاضر، سعی برآن شده است که روایات ذکر شده در دو تفسیر البرهان و نورالثقلین، ذیل سوره مبارکه حج مورد بررسی قرار گیرد. تعداد این روایات در مجموع 453 مورد بود، که از این تعداد 245 حدیث در نورالثقلین و 208 روایت در البرهان فی تفسیر القرآن آمده است. که از این تعداد بعد از حذف احادیث تکراری در مجموع، تعداد 244 روایت مورد بررسی و تحقیق قرار گرفت. می توان گفت، بیشتر روایات تفسیری ذیل این سوره، دارای سلسله سند معتبر و گاه به علت عدم ذکر روات حدیث،  و یا مجهول الحال بودن برخی راویان سلسله سند نزد رجال شناسان، ضعیف می‌باشند. اما ذکر این نکته مهم به نظر می‌رسد که نباید از محتوای روایات غافل شد و تنها به دلیل ضعف سند، روایت را کنار گذاشت؛ چراکه تعداد زیادی از این احادیث ضعیف از نظر سند ولی دارای محتوایی آموزنده هستند.در قسمت گونه‌شناسی، ذیل تحقیق حاضر، نوزده گونه کلی شناسایی و بررسی شد که می‌توان تمام احادیث ذیل سوره حج را در آنها دسته بندی کرد. از جمله ایضاح لفظی، احادیث فقهی، اخبار از آیندگان و علائم ظهور، اخبار معاد، استناد به قرآن، ایضاح مفهومی، بیان اختلاف قرائت، بیان حکمت و علت حکم و... . البته برخی احادیث، مشخصات چند گونه را به طور همزمان داشتند، که به این مطلب نیز توجه شده است، و در ذیل بحث گونه‌شناسی آن حدیث تا حد امکان، تمام آن گونه‌ها قید شده است.در فصل آخر تحقیق به مبحث آموزه های تربیتی ذیل آیات این سوره پرداخته شده است؛ در این سوره، نکات و آموزه‌های تربیتی فراوانی بیان گردیده است، که این امر مهم به صورت آیه به آیه مورد تحقیق و بررسی قرار گرفت. برخی از آموزه های تربیتی این سوره از این قرار اند: اهمیت مناسک حج و ابعاد آن، جهاد در راه دین خدا، وظایف پیامبر و مومنان در برابر کافران و ... .", "keywords": ["آموزه‌های تربیتی", "سوره حج", "روایات تفسیری", "بررسی سندی", "گونه‌شناسی"]}
{"id": 115, "body": "در ذیل \"بررسی سندی و گونه شناسی روایات تفسیری سوره عنکبوت و آموزه های تربیتی آن ها\" که موضوع بحث تحقیق حاضر است، سعی برآن شده که روایات ذکر شده در دو تفسیر البرهان و نورالثقلین مورد بررسی قرار گیرد. تعداد این روایات در مجموع 182 مورد بود، که از این تعداد 93 حدیث در تفسیر نورالثقلین و 89 روایت در تفسیر البرهان آمده است، بدیهی است که در این تحقیق از آوردن احادیث تکراری خودداری شده است. در مجموع، تعداد 147 روایت مورد بررسی و تحقیق قرار گرفت. می توان گفت، روایات تفسیری ذیل این سوره اکثرا به علت عدم ذکر روات حدیث،  و یا مجهول الحال بودن برخی راویان سلسله سند نزد رجال شناسان، ضعیف می‌باشند. اما ذکر این نکته مهم به نظر می‌رسد که نباید از محتوای روایات غافل و صرفا به دلیل ضعف سند، روایت را کنار گذاشت؛ چراکه اکثر این احادیث ضعیف، دارای محتوایی سازگار با آیات قرآن و یا روایات صحیح السند دیگری هستند.در قسمت گونه‌شناسی روایات سوره عنکبوت، ذیل تحقیق حاضر، هفده گونه کلی شناسایی و بررسی شد که می‌توان تمام احادیث ذیل این سوره را در آنها دسته بندی کرد. از جمله اخبار از آیندگان و علائم ظهور، اخبار معاد، استناد به قرآن، ایضاح مفهومی، بیان اختلاف قرائت، بیان حکمت و علت حکم و... . البته برخی احادیث، مشخصات چند گونه را به طور همزمان داشتند، که به این مطلب نیز توجه شده است، و در ذیل بحث گونه‌شناسی آن حدیث تمام آن گونه‌ها قید شده است.این سوره، طبق سنت کلی قرآن که تربیت و بیان نکات تربیتی است؛ دارای نکات و آموزه‌های تربیتی فراوانی است، که در فصل آخر تحقیق به این مهم پرداخته شد. که به صورت آیه به آیه مورد تحقیق و بررسی قرار گرفت. مهم ترین روش‌های تربیتی این سوره به ترتیب، روش ابتلا و آزمایش، روش قصه و داستان، روش عبرت آموزی استفاده از تمثیل و روش جدل است.", "keywords": ["آموزه‌های تربیتی", "سوره عنکبوت", "روایات تفسیری", "بررسی سندی", "گونه‌شناسی"]}
{"id": 116, "body": "موضوع اصلی رساله بررسی وضعیّت عدالت اجتماعی در ایران است. جامعه آماری آن برنامه های دوّم و سوّم وچهارم توسعه جمهوری اسلامی ایران است. بر اساس چارچوب مفهومی-تحلیلی تحقیق، زندگی اجتماعی متشکّل از چهار حوزه زندگی اقتصادی، سیاسی، جامعوی و فرهنگی است.لایه زیرین زندگی اجتماعی که به تمام اجزای آن معنا می بخشد،ارزشهای اجتماعی است. ارزشهای محوری حوزه های چهارگانه زندگی اجتماعی به ترتیب: پول، قدرت، تعهد و دانش است. حوزه های چهارگانه زندگی اجتماعی درعین استقلال در ساختار و سازوکار با دیگر حوزه ها در جهت تأمین نیازهای جامعه، تعامل دارند.      هر یک از چهار حوزه زندگی اجتماعی،برای تولید و توزیع ارزشهای خاص خود، دارای عدالت اجتماعی خاص خود هستند که عبارتنداز: عدالت اقتصادی، عدالت سیاسی، عدالت جامعوی و عدالت فرهنگی. نظم، آزادی، توازون، برابری ونابرابری مولفه های اساسی عدالت اجتماعی هستند.لازمه تحقق عدالت اجتماعی رعایت سه اصل است: 1- برابری در آزادی های اقتصادی، سیاسی، جامعوی وفرهنگی. 2- برابری در استفاده از فرصت های اقتصادی، سیاسی، جامعوی وفرهنگی. 3- نابرابری مشروط در تولید و توزیع ارزشهای اجتماعی: پول، قدرت، تعهد-احترام-محبت ونیروی انگیزشی- دانش-اطلاعات. بر این اساس عدالت اجتماعی عبارت است از:توجّه نسبتاً برابر به تمام حوزه های زندگی اجتماعی و ارزش های محوری آن ها؛ همراه با برابری در انواع آزادی ها و انواع  فرصت ها و نابرابری مشروط در تولید و توزیع ارزش های محوری و همچنین تعادل و موازنه در تبادل‌های دو‌جانبه ارزش‌های چهارگانه. این نوع نگاه، نگاهی نو به عدالت اجتماعی است چون آن را در سطح کلان مطرح می‌نماید. تقریباً تمام نظریه های مطرح شده در زمینه عدالت اجتماعی در سطح خٌرد هستند. یعنی به چگونگی توزیع منابع کمیاب بین افراد جامعه توجّه می نمایند.         نتایج بدست آمده از تحلیل محتوای کمی و کیفی سه برنامه توسعه(دوّم، سوّم، چهارم)نشان می دهد در توجّه به حوزه های چهارگانه زندگی اجتماعی تعادلی وجود ندارد. بطور میانگین در طی سه برنامه حدود  60 درصد توّجه به حوزه زندگی اقتصادی است و تقریباً توجّهی نسبت به حوزه زندگی سیاسی نشده است(حدود دو درصد). به حوزه زندگی جامعوی نیز کم توجّه شده است(حدود 15 درصد). توجّه به حوزه زندگی فرهنگی حدود 24 درصد است. در حالیکه براساس چارچوب مفهومی- تحلیلی این اعداد می بایست حدود 25 درصد باشد. اثرات بی توجّهی به حوزه زندگی سیاسی ، کم توجّهی به حوزه زندگی جامعوی و ضعف توازن در تبادل‌های دو جانبه حوزه‌های زندگی اجتماعی در   برنامه‌ها، در وضعیّت جاری جامعه نمایان است. اختلافات شدید سیاسی ، کاهش قابل توجّه سرمایه های اجتماعی و افزایش انواع انحرافات اجتماعی از نشانه های آن است.", "keywords": ["زندگی اجتماعی", "عدالت فرهنگی", "عدالت اجتماعی", "آزادی", "عدالت سیاسی", "برابری", "عدالت اقتصادی", "جمهوری اسلامی ایران", "نابرابری", "عدالت جامعوی", "برنامه توسعه"]}
{"id": 117, "body": "پژوهش حاضر به منظور، طراحی الگوی برنامه درسی چندفرهنگی تربیت معلم ابتدایی جمهوری اسلامی ایران، انجام یافته است. برای این منظور، پیشینه نظری و پژوهشی آموزش چندفرهنگی مطالعه و بر اساس آن مراحل چهارگانه زیر جهت تدوین الگوی برنامه درسی تربیت معلم ابتدایی ایران طراحی شد. الف) در گام نخست، اصول تعلیم و تربیت چندفرهنگی جمهوری اسلامی ایران، طراحی گردید. ب) در چارچوب اصول حاکم بر تعلیم و تربیت چندفرهنگی جمهوری اسلامی ایران، ویژگی های برنامه درسی چندفرهنگی استخراج گردید. ج) بر اساس ویژگی های برنامه درسی مستخرج از اصول، نقش و تکالیف معلمان چندفرهنگی مشخص گردید. د) در پایان بر اساس مراحل سه گانه پیشین، راهبردهای برنامه درسی چندفرهنگی تربیت معلم ابتدایی ایران تبیین گردید. رویکرد کلی مطالعه توصیفی، روش آن تحلیلی-استنتاجی (inferential-analytic) و برای تحلیل محتوای متون و مدارک معتبر از روش تحلیل محتوا و در یک مورد نیز از گروه کانونی (focus group) برای تعیین مسیرهای بازیابی اطلاعات مورد نیاز از متون اسلامی استفاده شده است. در مجموع پژوهش حاضر دارای چهار نوع جامعه (سند) بوده است که عبارتند از :آراء و اندیشه اسلام شناسان، اسناد بالادستی نظام، تاریخ آموزش و پرورش ایران و تجارب چهار کشور منتخب در زمینه آموزش چند فرهنگی، روش نمونه گیری استفاده شده برای هر چهار جامعه آماری، روش نمونه گیری هدفمند بوده است. حجم نمونه این تحقیق نیز به تفکیک چهار جامعه عبارت بودند: تفسیر المیزان علامه طباطبایی، کلیه کتب آیت اله مطهری و کلیه کتب آیت اله مصباح یزدی برای بخش مربوط به اسلام شناسان. برای بررسی اسناد بالادستی نظام پنج سند قانون اساسی، سند چشم انداز توسعه بیست ساله، مصوبات شورای عالی انقلاب فرهنگی و فلسفه تربیت رسمی و عمومی جمهوری اسلای ایران انتخاب و مورد مطاله قرار گرفت. نمونه مورد مطالعه برای جامعه مربوط به تاریخ آموزش و پرورش ایران نیز، کتاب های تاریخ تمدن و فرهنگ ایران، آموزش و پرورش در ایران باستان، آموزش از عهد باستان تا امروز، سرگذشت و سوانح دانشگاه در ایران، زمینه تاریخ آموزش و پرورش ایران و اسلام، تاریخ اجتماعی ایران، سی دی مربوط به سخنان عبدالمجید ارقمی تهیه شده در بنیاد پژوهشی پارسه-پاسارگاد، بوده است. همچنین برای اسناد و تجارب برنامه های درسی مربوط به چهار کشور منتخب نیز، کشورهای استرالیا، کانادا، مالزی و هند انتخاب گردید. از جمله نتایج این تحقیق می توان به استخراج اصول یازده گانه تعلیم و تربیت چندفرهنگی جمهوری اسلامی ایران اشاره نمود. همچنین تبیین ویژگی های برنامه درسی چندفرهنگی ابتدایی ایران و تعیین نقش و تکالیف معلمان بر اساس  رویکرد چندفرهنگی از دیگر نتایج قابل توجه این تحقیق بود. ضمن این که در پایان علاوه بر تبیین تقاوت و مشابهت های برنامه های درسی جدید و فعلی تربیت معلم از منظر چندفرهنگی، الگوی جدید برنامه درسی تربیت معلم ابتدایی جمهوری اسلامی ایران بر اساس عناصر هفتگانه برنامه درسی آیزنر تدوین گشت.", "keywords": ["جنبه چند‌فرهنگی", "برنامه درسی", "تجزیه و تحلیل محتوا", "چندفرهنگی", "طراحی الگو", "آموزش و پرورش", "تربیت معلم", "جمهوری اسلامی ایران"]}
{"id": 118, "body": "مدیران منابع انسانی در راستای برنامه ریزی نیروی انسانی سازمان از یک طرف با محدودیت منابع و ظرفیت های موجود و از طرف دیگر با اهداف متعدد سازمان برخورد می کنند که در نظر گرفتن همه آنها بسیار دشوار است. در این میان مبهم و نادقیق بودن اهداف و آرمانهایی که باید به آنها دست یافت، موجب می شود عملا دست یابی به یک راه حل بهینه که هم محدودیتهای موجود را رعایت کند و هم اهداف متعدد سازمان را تامین نماید غیرممکن باشد. تکنیک های تحقیق در عملیات برای تصمیم گیری مدیران در چنین شرایطی بسیار مناسبند. هر مدل برنامه ریزی نیروی انسانی می تواند میزان بهینه نیروی انسانی و متغیرهای مرتبط با آن را تغیین کند اما مشکل اساسی بر سر این راه تقابل اهداف متعدد و گاه متعارض با یکدیگر و مبهم و نادقیق بودن عوامل موثر در برنامه ریزی یعنی اهداف، آرمانها، محدودیتها و پارامتر است. برنامه ریزی آرمانی یکی از مهمترین مدل های تصمیم گیری چند هدفی است که بر خلاف برنامه ریزی خطی که اهداف سازمان را در قالب یک هدف عمده خلاصه می کند، راه حرکت همزمان به سوی چندین هدف را نشان می دهد. با پیدایش منطق فازی در دهه 70 و ترکیب فنون برنامه ریزی آرمانی با تئوری فازی فن پیشرفته و مفیدی در برنامه ریزی موسوم به برنامه ریزی آرمانی فازی پدید آمد که این تکنیک هم دست یابی به اهداف متعدد را ممکن می ساخت و هم مشکل مبهم و نادقیق بودن داده ها را تفسیر می کرد. در این تحقیق با استفاده از تکنیک برنامه ریزی آماری و برنامه ریزی آماری فازی، مدل ریاضی برنامه ریزی نیروی انسانی (دانشجویان) دانشگاه امام صادق (ع) طراحی و پس از حل آن تعداد بهینه دانشجویان دانشکده های مختلف در هر سال بر اساس اهداف و محدودیتهای دانشگاه تعیین می گردد.", "keywords": ["نیروی انسانی", "دانشگاه امام صادق ( ع )", "منطق فازی", "برنامه‌ریزی", "دانشجو", "مدل ریاضی"]}
{"id": 119, "body": "توسعه همه‌جانبه به‌ویژه نوع اقتصادی آن، در سال‌های پس از جنگ جهانی دوم به‌عنوان یک هدف مطلوب در سرلوحه سیاست‌های داخلی و خارجی کشورها برای نقش‌آفرینی مؤثرتر در عرصه بین‌الملل قرارگرفته است که بعضاً جهت تسریع در وصول به آن به تدوین برنامه‌های توسعه مبادرت کرده‌اند. با توجه به تدوین سند چشم‌انداز 20 ساله ج.ا.ایران در سال 1382 باهدف دستیابی به جایگاه اول منطقه جنوب غربی آسیا، از طریق توسعه اقتصادی و ملزم کردن برنامه‌های توسعه بر رعایت مفاد این سند و با توجه به ارتباط مستقیم میان توسعه و جهت‌گیری‌های توسعه گرایانه سیاست خارجی، هدف این پایان‌نامه آن است که به بررسی دلایل ضعف و عدم توفیق و چالش‌های سیاست خارجی به‌کارگیری شده در دولت‌های نهم و دهم که مسئولیت اجرای برنامه‌های چهارم و پنجم توسعه را بر عهده داشت بپردازد. این پژوهش با طرح این پرسش که چه عاملی باعث شده باوجود تأکید سند چشم‌انداز بر محورهای سیاست خارجی توسعه‌گرا، برنامه‌های چهارم و پنجم توسعه نتوانسته‌اند در تحقق و اجرایی کردن این سیاست‌ها موفق باشند؟ با بهره‌گیری از روش‌ توصیفی - تبیینی، به آزمون این فرضیه می‌پردازد که به نظر می‌رسد نوع برداشت و تفسیر دولت‌های نهم و دهم نسبت به سیاست‌های موجود در سند چشم‌انداز 1404، باعث شده است که سیاست‌های موجود در برنامه چهارم در تحقق سیاست خارجی توسعه‌گرا در عمل معطل‌مانده و برنامه پنجم نیز در حوزه نظر و عمل از سیاست خارجی توسعه‌گرا دور شود. یافته‌های این پژوهش حاکی از آن است دولت‌های نهم و دهم با تحریف سیاست خارجی تعامل‌گرای مدنظر سند چشم‌انداز در ارتباط با جهان، آن را به معنای مقابله با غرب و تعامل و دوستی با شرق و جهان سوم تفسیر کرد. این تفسیر باعث شد با اتخاذ سیاست خارجی تجدیدنظر طلبانه و تقابل گرایانه در مقابل غرب، توصیه‌های نظری تعامل گرایانه و توسعه گرایانه سند چشم‌انداز و برنامه چهارم توسعه در عمل معطل بماند. ادامه سیاست خارجی مواجهه جویانه احمدی‌نژاد در تدوین و اجرای برنامه پنجم توسعه نیز باعث شد تا در حوزه‌های عمل و نظر از سیاست خارجی توسعه‌گرا فاصله بگیرد.", "keywords": ["توسعه", "سیاست خارجی ایران", "برنامه‌های چهارم و پنجم توسعه", "سند چشم‌انداز", "سیاست خارجی توسعه‌گرا"]}
{"id": 120, "body": "در پژوهش حاضر به بررسی تطبیقی برهان جهان‌شناختی با عنوان معتبرترین برهان مخلوق محور در فلسفه ی ملاصدرا و توماس آکوئینی می پردازیم تا وجوه شباهت و تفاوت این دو فیلسوف را در مسأله ی اثبات وجود خداوند در این برهان دریابیم.  برهان جهان شناختی نام مجموعه ای از براهین مرتبط باهم است، که بر مبنای دو اصل ضرورت و علّیت با تکیه ‌بر عام ترین واقعیات جهان چون امکان و حدوث به اثبات وجود واجب می پردازد. ملاصدرا معرفت واجب را امری فطری و بینیاز از اثبات می داند. او معتقد است که شناخت واجب از طریق صفات و افعال او ممکن است، بنابراین به دو طریق لِمّی و اِنّی براهینی بر اثبات واجب مطرح می کند، که طریق معرفت نفس، ماهیات، جسم، وجوب و امکان، حرکت و حدوث عالم از براهین جهان شناختی وی بر اثبات واجب تعالی هستند. توماس وجود واجب را بدیهی نمی داند و معتقد به اثبات وجود واجب تعالی است. او می گوید، انسان تنها به روش اِنّی قادر به اثبات خداوند است، بنابراین وی پنج طریق به روش ارسطویی بر اساس حرکت، علّیت فاعلی، وجوب و امکان، درجات کمال و علّیت غایی بر اثبات واجب مطرح می‌کند، که این طرق از مهم‌ترین و اساسی‌ترین براهین جهان‌شناختی در فلسفه‌ی غرب هستند. هر دو فیلسوف در اثبات خدا از مفهوم وجود گذر کرده و با ملاحضه‌ی حقیقت وجود به اثبات خداوند می‌پردازند. آن‌ها براهین خود را با استناد به ابطال دور و تسلسل و با تکیه بر اصل علیّت و نیازمندی معلول به علت تبیین می‌کنند. هدف و مبنای آن‌ها در تبیین براهین مشترک است؛ چرا که ملاصدرا و توماس هر دو خدایی را اثبات می‌کنند که وجود مطلق و علّت همه‌ی موجودات است، همچنین مبنای هر دو در تبیین براهین، وجود مخلوقات است، نه ماهیت آن‌ها. روش آن‌ها در تبیین براهین با یکدیگر تفاوت دارد؛ زیرا ملاصدرا در اثبات واجب، سه روش معرفتی عقل و شهود و وحی را به کار می‌گیرد، اما توماس تنها از طریق عقل و وحی به اثبات واجب می‌پردازد.", "keywords": ["اثبات خدا", "برهان جهان شناختی", "توماس آکوئینی", "ملاصدرا"]}
{"id": 121, "body": "در پژوهش حاضر به بررسی تطبیقی برهان جهان‌شناختی با عنوان معتبرترین برهان مخلوق محور در فلسفه‌ی ملاصدرا و توماس آکوئینی می‌پردازیم تا وجوه شباهت و تفاوت این دو فیلسوف را در مسأله‌ی اثبات وجود خداوند در این برهان دریابیم.  برهان جهان شناختی نام مجموعه‌ای از براهین مرتبط باهم است، که بر مبنای دو اصل ضرورت و علّیت با تکیه ‌بر عام‌ترین واقعیات جهان چون امکان و حدوث به اثبات وجود واجب می‌پردازد. ملاصدرا معرفت واجب را امری فطری و بی‌نیاز از اثبات می‌داند. او معتقد است که شناخت واجب از طریق صفات و افعال او ممکن است، بنابراین به دو طریق لِمّی و اِنّی براهینی بر اثبات واجب مطرح می‌کند، که طریق معرفت نفس، ماهیات، جسم، وجوب و امکان، حرکت و حدوث عالم از براهین جهان شناختی وی بر اثبات واجب تعالی هستند. توماس وجود واجب را بدیهی نمی‌داند و معتقد به اثبات وجود واجب تعالی است. او می‌گوید، انسان تنها به روش اِنّی قادر به اثبات خداوند است، بنابراین وی پنج طریق به روش ارسطویی بر اساس حرکت، علّیت فاعلی، وجوب و امکان، درجات کمال و علّیت غایی بر اثبات واجب مطرح می‌کند، که این طرق از مهم‌ترین و اساسی‌ترین براهین جهان‌شناختی در فلسفه ی غرب هستند. هر دو فیلسوف در اثبات خدا از مفهوم وجود گذر کرده و با ملاحضه ی حقیقت وجود به اثبات خداوند می پردازند. آن ها براهین خود را با استناد به ابطال دور و تسلسل و با تکیه بر اصل علیّت و نیازمندی معلول به علت تبیین می کنند. هدف و مبنای آن ها در تبیین براهین مشترک است؛ چرا که ملاصدرا و توماس هر دو خدایی را اثبات می کنند که وجود مطلق و علّت همه ی موجودات است، همچنین مبنای هر دو در تبیین براهین، وجود مخلوقات است، نه ماهیت آن ها. روش آن ها در تبیین براهین با یکدیگر تفاوت دارد؛ زیرا ملاصدرا در اثبات واجب، سه روش معرفتی عقل و شهود و وحی را به کار می گیرد، اما توماس تنها از طریق عقل و وحی به اثبات واجب می پردازد.", "keywords": ["اثبات خدا", "برهان جهان شناختی", "توماس آکوئینی", "ملاصدرا"]}
{"id": 122, "body": "یکی از مهم‌ترین مسائلی که از دیرباز ذهن بشر را به خود مشغول داشته است، وجود خدا و اثبات آن است. متفکران بسیاری در حوزه‌های کلام اسلامی و الهیات مسیحی هر یک به شیوه‌ای درصدد اثبات وجود خدا برآمده‌اند. از براهین فلسفی گرفته تا استدلالات کلامی، عرفانی و بسیاری نظریات گوناگون مانند «تجربه‌ی دینی» که شلایر ماخر الهیدان مسیحی در قرن نوزدهم مطرح ساخت و برهان فطرت که آیت‌الله جوادی آملی در عصر حاضر بدان پرداخته است. در این پژوهش که به شیوه‌ی توصیفی - تحلیلی و با استفاده از منابع کتابخانه‌ای صورت پذیرفته است، آرای دو فیلسوف و متأله اسلامی و مسیحی در فصول سوم و چهارم تشریح و در فصل پنجم مورد مقایسه قرار گرفته است. هدف از این پژوهش ارائه‌ی نظریات آیت‌الله جوادی آملی و شلایر ماخر و مقایسه‌ی دیدگاه این دو فیلسوف در خصوص«برهان فطرت» و «تجربه‌ی دینی» و تبیین نقاط اشتراک و اختلاف دو نظریه در اثبات وجود خدا بوده است. آیت‌الله جوادی آملی برای اثبات وجود خدا از یک برهان فلسفی - کلامی به شیوه‌ی فلاسفه‌ی کلاسیک و در قالب یک استدلال منطقی استفاده کرده است. در صغرای این برهان انسانی تصور شده است که در شرایط هولناکی قرارگرفته و امکان نجات توسط هیچ نیروی خارجی وجود ندارد، لذا به یک نیروی قادر متعال در درون هستی خود امید رهایی می‌بندد. کبرای برهان بیانگر این مطلب است که مفهوم «امید و رجاء» یک مفهوم متضایف است که لزوماً طرف دیگر آن باید موجود باشد. لذا خداوند که طرف امید قرار گرفته است، وجود دارد. شلایر ماخر که متأثر از نهضت رمانتیک قرن نوزدهم است، خارج از چارچوب فلسفی ـ منطقی کلاسیک و با اعتقاد به این نظر که تجربه‌ی دینی برهان‌پذیر نیست، عنوان می‌دارد که هر انسانی بالقوه این امکان را دارد که در شرایط خاصی خداوند را درون وجود خود به نحوی شهود و احساس کند. او معتقد است دین عبارت است از همین «تجربه‌ی دینی» اشخاص. نقاط اشتراک: 1. خدا وجود دارد 2. فطرت پاکِ موجود در نوع انسان وجودخدا را در می‌یابد 3. تجربه‌ی دینی و خداآگاهی فطری یک احساس لحظه‌ای و گذراست. نقاط اختلاف: 1. فرو کاستن حقیقت دین به تجربه‌ی دینی شخصی 2. کنار گذاشته شدن شریعت و مناسک در اندیشه‌ی شلایر ماخر برخلاف جوادی آملی 3. تفسیری انسانی از وحی الهی در تفکر شلایر ماخر برخلاف تفکر جوادی آملی.", "keywords": ["الهیات مسیحی", "جوادی آملی", "برهان فطرت", "اثبات وجود خدا", "شلایر ماخر", "تجربه‌ی دینی", "کلام اسلامی"]}
{"id": 123, "body": "سوال اصلی در این تحقیق، این است که آیا می‌توان با استفاده از برهان نظم، صفات الهی را اثبات کرد. نتیجه‌ای که از بررسی منابع اسلامی و غربی و با روشی تحلیلی توصیفی در ضمن این تحقیق به دست آمد این است که درباره میزان دلالت برهان نظم بر وجود خداوند باید گفت این برهان از طریق وجود نظم در عالم وجود ناظم را اثبات می‌کند. افزون بر این، این برهان با تمسک به وحدت رویه مشهود در سراسر عالم توحید ناظم عالم را نیز اثبات می کند. آری با برهان نظم می‌توان برخی از صفات خداوند را اثبات کرد. برای نمونه برهان نظم از توانایی لازم برای اثبات برخی صفات ذاتی مانند حیات و قدرت و برخی صفات فعلی مانند خالقیت برخوردار است. البته این برهان توانایی اثبات صفت علم ذاتی خداوند را ندارد، زیرا اثبات صفت علم به وسیله برهان نظم متوقف بر تحقق متعلق علم در خارج است که در آن صورت صفت مذکور از جمله صفات فعل و خارج از ذات خواهد بود. همچنین برهان نظم از اثبات علم و قدرت نامتناهی الهی عاجز است. افزون بر این باید گفت که آیه شریفه (لَوْ کانَ فِیهِما آلِهَهٌ إِلَّا اللَّهُ لَفَسَدَتا) بر توحید ربوبی دلالت می‌کند، همان معنایی که از برهان نظم نیز انتظار می‌رود.همچنین به اشکالات فخر رازی و دیوید هیوم در باب دلالت برهان نظم بر صفات الهی پاسخ گفته شده است.", "keywords": ["برهان نظم", "علم خدا", "توحید", "صفات خدا", "صفات خدا"]}
{"id": 124, "body": "یکی از وقایع مهم قرن بیست و یکم، مسأله بیداری اسلامی در برخی کشورهای منطقه خاورمیانه و شمال آفریقاست که علت العلل این خیزش را هویت دینی و اسلام خواهی این امت‌ها دانسته‌اند. هویت هم در این عصر که به عصر اطلاعات و تبدیل جهان به جامعه شبکه‌ای و حتی به دهکده جهانی ارتباطات مجازی تعبیر شده، طبق نظریه مانوئل کاستلز قابلیت برساخته شدن و تقویت و تضعیف دارد. یعنی هویت دینی در این قالب، قابلیت برساخته شدن را دارد. هویت ساخته شده نیز در این نظم شبکه‌ای برخی فرصت‌ها و نیز تهدیدات را در مقابل خود دارد. فرصت‌های موجود برای هویت دینی در جامعه شبکه‌‌ای را در فصلی به صورت مجزا و موردی با نگاه به تحولات مصر و فعل و انفعالات صورت گرفته در انقلاب مصر برای شاهد گرفتن بر مدعاها بیان می‌شود. تهدیدات هویت دینی مسلمین نیز در قالب نظم شبکه‌ای جهانی با همان نگاه ویژه به مصر و بیداری اسلامی در این کشور مورد کنکاش قرار می‌گیرد. تهدیدات هویت دینی در نظم شبکه‌ای را در دو سطح «درون دینی» و «برون دینی» می‌توان مورد بررسی قرار داد. برخی تهدیدات مثل هجمه ضد دینیِ جبهه استکبار و نظام سرمایه‌داری و نیز تلاش‌های اسلام هراسانه و اسلام ستیزانه در قسمت تهدیدات برون دینی قرار می‌گیرند و از آنها بحث می‌شود و تهدیداتی مثل تفکر انحرافی تکفیر - چه در میان اهل سنت و چه در میان شیعیان - و نیز نحوه تبلیغات گسترده‌ی اینان در فضای شبکه‌ای و رسانه‌ای جهانی، از جمله‌ی تهدیدات درون دینی است که هویت دینی و اسلامی مسلمین را مورد هجوم قرار داده است. در هر فصلی سعی می‌شود که در بررسی هر کدام از فرصت‌ها و تهدیدات نگاه ویژه‌ای نیز به تأثیر آن فرصت یا تهدید بر روند بیداری اسلامی داشته باشیم.در پایان نیز فصلی را به بیان راه‌های تقویت فرصت‌های هویت دینی در فضای جامعه شبکه‌ای و رفع تهدیدات هویت دینی در این فضا، اختصاص می‌دهیم.", "keywords": ["جامعه شبکه‌ای", "عصر اطلاعات", "مصر", "بیداری اسلامی"]}
{"id": 125, "body": "پژوهش حاضر با عنوان « تبیین مبانی فلسفی ( فلسفه سیاسی ) نظریه‌های مناسبات بین دولت و نظام آموزشی و تحلیل‌انتقادی روند تحولات آموزش و پرورش ایران در سه دهه‌ی گذشته ( با تاکید بر مقوله تمرکز و عدم تمرکز)»، به بررسی چرایی و چگونگی رابطه دولت و نظام آموزش پرداخته است . در این رابطه، بررسی‌ بر اساس پیشینه نظری موضوع ، تعاریف ، سیر تاریخی روابط و مولفه‌ها انجام گرفته است. با توجه به اینکه نوع تحقیق نظری است با استفاده از اطلاعات و داده‌ها و با روش تحلیلی و توصیفی ، موضوع مورد مطالعه قرار گرفت. این تحلیل‌ها شامل تحلیل اسنادی ، تحلیل انتقادی و تحلیل سیاست‌ها که البته آن را ذیل تحلیل اسنادی قرار دادیم ، می‌باشد . همچنین با توجه به اهداف و سوالات تحقیق مشخص شد که سه نوع رابطه مابین دولت و نظام آموزش و پرورش ( متمرکز، نیمه‌متمرکز، غیرمتمرکز) وجود دارد که هر کدام از این روابط رابطه‌ای متقابل با دیگر شرایط محیطی و انسانی را داراست و بر این اساس می‌تواند پیامدهای مثبت و یا منفی ایجاد نماید. در نظام آموزشی ایران ، تمرکزگرایی پیامدهایی منفی ایجاد نموده که با نقد درونی و بیرونی مشخص شد تمرکززدایی نیز به‌عنوان راهکاری مناسب به علت نبود پیش‌نیازهای سیاسی، فرهنگی، اقتصادی و آموزشی ، در سطح قوانین و سیاست‌ها ابهام و ناهمخوانی و در سطح عمل، عدم موفقیت را در پی داشته است . در نتیجه‌گیری با توجه به اسلامی بودن کشور ایران، شرایط اقتصادی ، فرهنگی و آموزشی ، تجارب تاریخی ، داخلی و خارجی، تمرکززدایی به صورت تدریجی و سنجیده را برای محو نمودن پیامدهای منفی تمرکزگرایی در نظام آموزش و پرورش مناسب شمردیم . برخی اشکال تمرکززدایی در آموزش و پرورش مواردی مانند مدرسه محوری ، شوراهای آموزش و پرورش ، شورای معلمان، تفویض اختیار، و مدارس خصوصی معرفی شد که با رعایت الزامات مشارکت موثر تامین خواهد شد .‌", "keywords": ["فلسفه سیاسی", "تمرکز", "آموزش و پرورش", "نظام آموزشی", "نهاد اجتماعی", "نیمه متمرکز", "پسانوگرایی", "عدم تمرکز", "ایران", "دولت", "تحلیل انتقادی", "نظام آموزش و پرورش"]}
{"id": 126, "body": "با شکل گیری انقلاب تاریخی 1357 به رهبری امام خمینی(ره) و استقرار جمهوری اسلامی بحث در مورد نقش مردم در شکل دهی و استقرار حکومت اسلامی به یکی از مهم‌ترین سوالات محققین انقلاب بدل گردید. و از آنجا که امام نقش تئوریسین و ایدئولوگ انقلاب را داشتند با واکاوی اندیشه‌های امام خمینی این سوال قرین پاسخ خواهد بود. اما بعد از انقلاب نظریاتی در مورد سیستم سیاسی جمهوری اسلامی مطرح شد که آن را به نظام های پوپولیستی تشبیه کرد. این پژوهش ضمن طرح و نقد این نظریات علت اصلی این مشکل این نظریات را عدم شناخت جامع نسبت به مفهوم پوپولیسم و عدم توجه به نظریه مردم سالاری دینی می‌داند. به همین علت پژوهش حاضر با ایده تبیین نسبت رهبری امام خمینی با پوپولیسم در رفتار سیاسی-اجتماعی معظم له و تعیین چارچوب منسجم از پوپولیسم شکل گرفته است. مقصود نهایی ارائه مدلی کارآمد از پوپولیسم به عنوان سبک سیاسی بوده است. سعی شده با این عمل گامی مهم در توسعه تئوری پوپولیسم برداشته شود. جهت دستیابی به این مقصود با استفاده از روش تحلیل محتوای کمی و کیفی متون 22 جلدی صحیفه امام خمینی(ره) را در دستور کار قرار داده و آن را در دو قالب متفاوت پوپولیسم و مردم سالاری دینی قرار دادیم. نگارنده در این پژوهش به اهتمام نظری ایشان در جهت توجه به مردم در مرحله قبل از انقلاب و بعد از آن می پردازد.", "keywords": ["انقلاب اسلامی", "مردم سالاری دینی", "امام خمینی ( ره )", "تحلیل محتوا", "پوپولیسم"]}
{"id": 127, "body": "با گسترش شهرنشینی،کمبود زمین و افزایش هزینه های مسکن، انبوه سازی شکل گرفت. دلیل آن کارگران و کارمندانی بودند که به یکباره توان مالی خرید مسکن را نداشتند اما در اقساط مدت دار، قادربه پرداخت ثمن معامله بودند. از سویی انبوه سازی باعث کاهش هزینه ها می شد و علاوه بر سرشکن شدن هزینه  تهیه مسکن ، بخش عمده سرمایه را از طریق پیش فروش واحدها فراهم می آورد. لذا، این پدیده با مزایایی که برای پیش خریداران و پیش فروشندگان داشت به سرعت در جامعه گسترش یافت. در این بین، پیش فروشندگانی وجود داشتند که به تعهداتشان عمل نمی کردند و معمولاً پیش خریدارن که اغلب از اقشار ضعیف و متوسط جامعه بودند در معامله متضرر می شدند.کسانی که حاصل یک عمر زحمتشان را صرف پیش خرید آپارتمان  می نمودند و با عدم انجام تعهد از سوی پیش فروشنده ، مشکلاتشان دوچندان می شد و به ناچار جهت احقاق حق  به سوی دادگستری رهسپار می گردیدند که  البته با موانع حقوقی بسیار،  مواجه می شدند که هیچگاه در زمان انعقاد قرارداد به خاطرشان خطور هم نمیکرد  و بعد از سالها  سرگردانی در راهروهای دادگستری به دنبال الزام پیش فروشنده به تعهداتش، نتیجه مطلوبی عاید آنها نمی گردید. این امر با هدف اولیه انبوه سازی یعنی تسریع در صاحب خانه شدن اقشار ضعیف در تناقض بود. در دعاوی حقوقی، پیش خریدار معمولاً ادعا  می نمود که منزل پیش خرید شده را، ابتیاع نموده است  اما دادگاهها  قرارداد پیش فروش ساختمان را بیع نمی دانستند زیرا، بر طبق ماده 361  قانون مدنی، دربیع عین معین، مبیع باید هنگام معامله وجود داشته باشد و حتی به علت عدم وجود ساختمان درحین معامله،آرایی مبنی بر بطلان معامله صادر گردید. بدین ترتیب در تشخیص ماهیت آن مشکل وجود داشت و با وجود آنکه برخی قضات، آنرا قرارداد خصوصی طبق ماده 10 قانون مدنی محسوب می نمودند ولی باز هم حقوق پیش خریدار تضمین نمی گردید زیرا،  پیش خریدار هیچ حق عینی بر مبیع نداشت و فقط می توانست الزام پیش فروشنده را بخواهد که با آیین نامه ها و مقررات شهرسازی و شهرداری، اینگونه الزام بسیار طولانی و هزینه بر می شد و نتایج مطلوبی به همراه نداشت. علاوه بر این، عدم تنطیم سند رسمی گاه باعث سوءاستفاده هایی می شد و بعضاً افراد کلاهبردار بدون قصد ساخت و ساز و با انتشار آگهی، یک واحد را به چندین نفر فروخته و با متواری شدن آنها،  افراد زیادی از هستی ساقط می شدند. ازسوی دیگر به علت فاصله زمانی بین عقد قرارداد و ساخت آپارتمان، معمولاً اختلاف مساحتی به وجود می آمد که اعمال قواعد سنتی قانون مدنی در اعمال حق فسخ، اکثر اوقات به ضرر پیش خریدار تمام می شد. در سال 1389، قانونگدار در جهت رفع موانع حقوقی مذکور، قانون پیش فروش ساختمان را تصویب نمود که از قواعد معمول قانون مدنی تا حدودی عدول نموده است. از آن جمله میتوان پذیرش مالکیت تدریجی، الزام به تنطیم سند رسمی، تغییر در اعمال حق فسخ با ضوابط خاص و نحوه دریافت ثمن معامله را نام برد. بررسی فلسفه تغییر رویکرد قانونگذار و همچنین تبیین مبانی آن در جهت شناخت بهتر اهداف قانونگدار از تصویب این قانون، موضوع پژوهش حاضر می باشد. نگارنده در بررسی مبانی فقهی و حقوقی، به جستجوی سابقه فقهی و حقوقی اینگونه حمایتها می پردازد. عنوان طرف ضعیف قرارداد نیز در قانون ما وجود ندارد و به تازگی وارد ادبیات حقوقی ما شده است. در این پژوهش سعی گردیده  است به جنبه های مختلف این اصطلاح نیز پرداخته شود و تفاوت آن با عیب اراده و اکراه بررسی گردد زیرا، نگارنده اعتقاد دارد با ظهور قدرتهای اقتصادی در عصر جدید، افراد د", "keywords": ["پیش فروشنده", "قانون پیش فروش ساختمان", "پیش خریدار", "طرف ضعیف قرارداد"]}
{"id": 128, "body": "هدف از پژوهش حاضر بررسی نقش هویت مذهبی و فعالیتهای مذهبی بر بهزیستی روان شناختی و پیشرفت تحصیلی دانشجویان دانشگاه تبریز بود. برای نیل به این  هدف، 667 دانشجوی دختر و پسر، از چهار دانشکده علوم انسانی، علوم پایه، فنی مهندسی و پزشکی، به روش تصادفی انتخاب شدند. برای جمع آوری اطلاعات از پرسشنامه های هویت مذهبی بل ،الگوی دینداری گلاک و استارک و مقیاس بهزیستی روان شناختی ریف استفاده شد. نتایج نشان داد هویت مذهبی و فعالیتهای مذهبی سهم زیادی در پیش بینی  بهزیستی روان شناختی دانشجویان دارد. ولی در مورد پیشرفت تحصیلی رابطه معنی داری بدست نیامد.دانشجویان دختر و پسر نیز تفاوت معنی داری از لحاظ متغیر های ذکر شده، نشان ندادند. فقط میزان فعالیت مذهبی در دانشجویان دختر بیشتر از دانشجویان پسر ذکر شد. تحلیل رگرسیون گام به گام نشان داد که هویت پراکنده نقش پیش بینی کننده به پیشرفت تحصیلی دارد. رابطه بین هویت مذهبی و فعالیتهای مذهبی و نقش آنها در پیش بینی بهزیستی روان شناختی  جوانان در تحقیقات زیادی به اثبات رسیده است و این امر لزوم توجه به اهمیت نقش مذهب و فعالیت های دینی در بهبود مسائل و مشکلات  جوانان را نشان می دهد.", "keywords": ["فعالیت", "دانشگاه تبریز", "رگرسیون چند متغیره گام به گام", "بهزیستی روان‌شناختی", "دین", "پیشرفت تحصیلی", "هویت مذهبی", "فعالیت مذهبی", "پیشرفت تحصیلی", "دانشجو", "هویت دینی"]}
{"id": 129, "body": "جامعه ایران امروز بر اساس نیاز جامعه بیش از هر زمان دیگری در پی کشف الگوهای اسلامی، ایرانی در عرصه‌های مختلف و از جمله پیشرفت و توسعه است. دغدغه پیشرفت و به زیستن همزاد انسان است و بر این اساس  تا کنون نظریه‌ها و  مسیرهای متفاوتی پیش روی بشر در این حوزه قرار گرفته است.بر اساس کیفیت توسعه جوامع و نیز  پیشرفت و پیچیده-تر شدن مطالعات توسعه این حقیقت آشکار گردید که الگوی واحد از توسعه نمی‌تواند برای همه جوامع کاربرد داشته باشد و هر جامعه‌ای باید متناسب با نیازها، امکانات، استعداد سرزمینی و مهمتر از همه نوع فرهنگ، ایدئولوژی و نظام سیاسی خود؛ تولید کننده نظریه و الگوی پیشرفت برای کشورش باشد. در این راستا مسئله اصلی این رساله؛ چگونگی رسیدن به پیشرفت مطلوب در جمهوری اسلامی بر اساس الگوی حکمت متعالیه است. مکتب فلسفی متعالیه آخرین مکتب فلسفی در بین مکاتب فلسفی مسلمانان بشمار می‌آید که با ملا صدرا آغاز شد و علمای معاصر هم‌چون آیت‌الله طباطبایی و امام خمینی آن را بسط دادند. در جهت پاسخ به سوال رساله این پژوهش انجام شد و این نتیجه حاصل شد که، حکمت متعالیه این ظرفیت و توانمندی را دارد که بر اساس اندیشه اسلامی و متعالی نظریه پیشرفت مطلوب و متعالی را برای جامعه ارائه کند. بر مبنای حکمت متعالیه با توجه به نوع جهانبینی و انسان شناسی دو پارادایم پیشرفت متعالیه و متدانیه قابل تفکیک و شناسایی است.پیشرفت متعالیه فطری، الهی و دارای جهت‌گیری عقلانی و الهی است و تنها یک نوع است، اما پیشرفت متدانی و دنیاگرایانه متفاوت و در هفت الگوقابل طبقه بندی است و در نتیجه بر اساس غایات متصور از سوی فاعلان نظام سیاسی بسیار متکثر و تنها بر اساس نیازهای همین دنیا تعریف شده است. پیشرفت مطلوب بر اساس اندیشه متعالی و اسلامی، دربر دارنده پیشرفتی است که از طریق کارگزاران و رهبران الهی با استفاده از منابع و مبانی وحیانی و بشری با هدف تحقق سعادت دنیوی و اخروی  در ابعاد اجتماعی، سیاسی، اقتصادی، و بویژه فرهنگی و تغییر محتوای درونی انسان به جامعه انسانی عرضه شده است. برای تبیین مدعا از چارچوب نظری علل اربعه استفاده شده است. بر اساس این چارچوب نظری؛ تحقق و تولید هر پدیده‌ای مستلزم حضور چهار علت به صورت متغیر مستقل است: علت فاعلی، به عنوان کننده کار و مهمترین عامل. علت مادی یا منابع و امکانات مادی و معنوی. علت صوری یا شکل و ساختار؛ و علت غایی به عنوان هدف. برای انجام هر کاری غایت بسیار مهم است و در حقیقت سایر علل کار خود را بر پایه غایت و هدف تعریف شده انجام می‌دهند. بنابراین تفاوت دو نوع پیشرفت نیز بر اساس غایت تعریف می‌شود. کانون توجه پیشرفت متعالی خداوند و لقا الله است و به دنیا و آخرت انسان توأمان توجه دارد ولی پیشرفت متدانی در همین دنیا خلاصه می‌شود.کشف علل مذکور برای رسیدن به پیشرفت مطلوب در جمهوری اسلامی ایران بر اساس حکمت متعالیه هدف این رساله بود. الگوی پیشرفت متعالی یک الگوی همه جانبه است که در آن رفاه و پیشرفت اقتصادی، توأمان با ثبات و تعادل سیاسی، اجتماعی؛ در جهت تعالی فرهنگی؛ معنوی و اخلاقی  انسان در جامعه مدنی است و نتیجه، پیشرفت مدنی متعالی است. بنابراین در تفاوت پیشرفت متدانی و متعالی کانون توجه می‌باشد که در پیشرفت متعالی دنیا مزرعه آخرت و نهایتا قرب الی الله مد نظر است  و حال اینکه پیشرفت متدانی چنین توجهی ندارد و صرفا دنیا گرا هستند. برای پیشبرد پژوهش در این  رساله از روش استنادی، تفسیری وتحلیل محتوی کیفی بهره برده‌ایم. برای تحقق این هدف رساله در شش فصل سامان یافته است.", "keywords": ["علت مادی", "علت صوری", "پیشرفت متدانی", "پیشرفت متعالی", "علت فاعلی", "علت غایی .", "حکمت متعالیه"]}
{"id": 130, "body": "هدف: پژوهش حاضر با هدف بررسی نقش جهت گیری مذهبی، هوش معنوی و هوش هیجانی درپیش بینی تاب آوری  دانشجویان  انجام شده است. نمونه‌گیری: بدین منظور نمونه ای 360 نفری از دانشجویان مشغول به تحصیل دانشگاه شهید مدنی آذربایجان در سال تحصیلی95-94 به روش نمونه گیری خوشه ای چند مرحله ای انتخاب و به وسیله ی چهار پرسشنامه تاب آوری ، جهت گیری مذهبی ، هوش معنوی و هوش هیجانی ، مورد ارزیابی قرار گرفتند. روش: جهت تحلیل دادها از ضریب همبستگی پیرسون، رگرسیون همزمان وآزمون  Tمستقل استفاده گردید. یافته‌ها: نتایج نشان دادکه جهت گیری مذهبی (05/0 P= و 07/0  R2=)؛ هوش معنوی (05/0 p= و 45/0 R2=)؛ و نیز هوش هیجانی ( 05/0 p= و 11/0 R2= )، توانست تاب‌آوری را پیش‌بینی کند. همچنین با توجه به یافته ها، آزمون T مستقل نشان داد که تفاوت معناداری در تاب‌آوری، در بین دختران و پسران دانشجو وجود ندارد. نتیجه‌گیری: در حالت کلی می توان نتیجه گرفت که تاب آوری در دانشجویان براساس متغیرهای جهت گیری مذهبی، هوش معنوی و هوش هیجانی  قابل پیش بینی می باشد. با توجه به نتایج پژوهش حاضر می‌توان بیان کرد که به طور کلی عامل رشد معنویت به همراه نحوه‌ی ابراز هیجان و عواطف فردی و اجتماعی می‌تواند میزان زیادی از تاب‌آوری را در دانشجویان افزایش دهد.", "keywords": ["هوش معنوی", "هوش هیجانی", "تاب‌آوری", "جهت‌گیری مذهبی"]}
{"id": 131, "body": "چکیدهیکی از اموری که به شناخت درست و دقیق قرآن و ترجیح آراء برتر و مردود ساختن اقوال دیگر کمک می‌کند، تاریخ‌گذاری سوره‌ها و آیه‌های قرآن کریم است. تاریخ‌گذاری یا تعیین نزول سوره‌ها و یا بخش‌هایی از یک سوره به معنای تعیین محدوده زمانی نزول آن است. تاریخ‌گذاری قرآن کریم بر مبانی و اصولی استوار است، بدون توجه به این مبانی، امر تاریخ‌گذاری با مشکل مواجه می‌شود. از مهمترین مبانی تاریخ‌گذاری قرآن کریم، توجه به مبانی نقلی و روایات ترتیب نزول، اسباب نزول و مکی و مدنی است. مفسران و محققان با روش‌های گوناگونی به امر تاریخ‌گذاری پرداخته‌اند؛ از میان محققان، مهندس بازرگان با استفاده از روش ریاضی آماری و تحلیل محتوای قرآن، روش ابداعی ـ اجتهادی خویش را در امر تاریخ‌گذاری قرآن کریم ارائه نمود. وی با اصل قرار دادن داده‌های آماری و بلندی و کوتاهی آیه‌ها، و ارائه اصطلاحاتی نظیر طول متوسط آیه، طول غالب، ارتفاع، دامنه و طول مبنا، تاریخ نزول آنها را مشخص کرده است. روش مهندس  بازرگان به علت نداشتن مبانی صحیح و قابل اعتماد و انکار استناد به روایات با نقد جدی و اختلافات بسیاری همراه است. با مقایسه ترتیب نزول سوره‌های ارائه شده توسط بازرگان با ترتیب‌های روایی، اثبات می‌گردد که روش آماری وی به تنهایی نمی‌تواند روش جامع و مانع در تاریخ‌گذاری سوره‌های قرآن کریم باشد. بنابراین، با توجه به برداشت ناصحیح مهندس بازرگان درباره‌ی تاریخ‌گذاری قرآن، نقد و بازنمایی ضعف‌ها و اشکالات آن برای دفاع از اعتبار قرآن ضرورتی اجتناب‌ناپذیر است.", "keywords": ["مبانی تاریخ‌گذاری", "نقد روش بازرگان", "تاریخ‌گذاری قرآن", "بازرگان", "روش آماری"]}
{"id": 132, "body": "فلسفه تاریخ عنوان مشترکی است برای دو دانش مستقل و در عین حال مرتبط. یکی با قدمت بیشتر که به چیستی پدیده تاریخ می پردازد و دیگری نوپاتر که در ماهیت معرفت تاریخی غور می کند. اولی مسمی به فلسفه نظری تاریخ و دومی نامیده شده به فلسفه انتقادی تاریخ. تأمل و تفکر در هر دو حوزه و پرداختن به مسائل پیرامون آنها، ذهن مورخ را بصیرتی می بخشد که در پرتو آن دریچه ای نوین بر روی مطالعات تاریخی اش می گشاید و چراغی فراروی پژوهش های او می افروزد. این پژوهش مطالعه ای است تاریخی بر آراء اندیشمندان (مورخین، فیلسوفان و روشنفکران)معاصر ایران(از اوان مشروطه تا زمان حاضر) درباره دو روی سکه فلسفه تاریخ با هدف پیگیری تأ ثیر خودآگاه و ناخودآگاه آن بر سیر پژوهش های تاریخی آنها.", "keywords": ["فلسفه انتقادی تاریخ", "فلسفه نظری تاریخ", "فلسفه تاریخ", "تاریخ", "مدرن", "مورخ"]}
{"id": 133, "body": "نگاه تاریخی به دین یکی از روش های دین پژوهی است که در غرب  و به تبع آن در جهان اسلام مورد توجه بوده و طی سال های اخیر با مطرح شدن روش های جدید تاریخ‌نگاری که به دنبال تحلیل و بررسی متون دینی است. در این میان نصر حامد ابوزید با نگاه تاریخ‌مندانه به متون دینی و به ویژه قرآن  بسیاری از گزاره‌ها و احکام اعتقادی و اخلاقی و فقهی را تاریخ‌مند می‌داند و برای آن در عصر حاضر اعتباری قائل نیست  چراکه او معتقد است بسیاری از عبارات قرآنی انعکاس فرهنگ عصر نزول در قرآن هستند و کاربرد آنها نیز مختص همان دوره است. وی با نگاهی تاریخ‌مندانه به مسائل فقهی مطرح شده پیرامون زنان در قرآن می‌نگرد و با تحلیلی که ارایه می‌دهد معتقد است بسیاری از این احکام فقهی مانند ارث زن  طلاق  حجاب  ازدواج موقت  تعدد زوجات و ....که منجر به تضعیف زنان و مانع از حضور فعال اجتماعی آنان می‌شود  نوعی ظلم در حق زن است و باید از این نگاه سنتی به زنان جدا شد و طرحی نو درانداخت. در این پژوهش ضمن تبیین مبانی روش تاریخی‌نگری و مبانی فکری ابوزید  نخست انگاره سست تاریخ‌مند بودن قرآن و متون دینی مورد بررسی و نقد قرار گرفته است و در ادامه پیامدهای این روش در مسائل فقهی مرتبط با حقوق زنان پیگیری و سپس نقد و بررسی شده است. در واقع هدف از این پژوهش بررسی و دفع شبهاتی است که از طریق رویکرد تاریخی نگری و آرا ابوزید در خصوص مسائل فقهی و حقوقی زنان مطرح شده است و تمام تلاش بر این است تا اثبات شود که بسیاری از احکام فقهی دین به ویژه در حوزه زنان با توجه به اینکه مرتبط با فطریات انسان هستند، همواره ثابت خواهند بود.", "keywords": ["حقوق زنان", "تاریخی نگری", "تاریخ", "نقد", "ابوزید ، نصرحامد", "قرآن", "احکام فقهی"]}
{"id": 134, "body": "اسلام توجه ویژهای به توسعه اقتصادی دارد. یکی از مهمترین شاخصهای اقتصاد اسلامی در جهت رسیدن به توسعه اقتصادی عدم وجود ربا است. تامین مالی اسلامی به آن دسته از خدمات مالی اشاره دارد که با فقه و شریعت اسلامی سازگار و مواردی نظیر قمار، سفتهبازی، بهره و... را ممنوع کرده است. در واقع اساس تامین مالی اسلامی بر رفتار عادلانه و حفظ قداست قراردادها است. یکی از مهمترین عامل های تولید، سرمایه است که به صورتهای مختلفی از جمله نیروی کار، وجوه نقد و وسائل فیزیکی میباشد، که برای تهیه آنها حالتهای گوناگونی وجود دارد که یک نمونه از آنها تامین مالی اسلامی است. در پژوهش حاضر به بررسی تاثیر تامین مالی اسلامی بر رشد اقتصادی در کشورهای منتخب پرداخته شده است. برای این منظور، از شاخص جدید صکوک و دادههای آماری سالهای 2015 - 2009 و روش اقتصاد سنجی داده های تابلویی استفاده شده است. نتایج برآورد الگو نشان میدهد، که تامین مالی اسلامی تاثیر مثبت و معنادار بر رشد اقتصادی در کشورهای مورد مطالعه دارند.", "keywords": ["رشد اقتصادی", "کشورهای منتخب", "داده‌های تابلویی", "تامین مالی اسلامی"]}
{"id": 135, "body": "پژوهش حاضر با عنوان &quot;تبیین فلسفی رویکردهای ناظر به ملاحظات جنسیتی در تربیت و نقد آن از منظر اسلامی&quot;، به منظور تبیین مبانی انسان شناسی و معرفت شناسی رویکردهای ناظر به ملاحظات جنسیتی در تربیت و سپس نقد و ارزیابی آن ها از منظر اسلامی تدوین یافته است. در این تحقیق با استفاده از روش توصیفی - تحلیلی، تطبیقی، انتقادی و استنتاجی، در ابتدا مبانی انسان شناسی و معرفت شناسی رویکردهای «تفکیک»، «خنثی»، «برابری» و «عدالت محور» به عنوان رویکردهای ناظر به ملاحظات جنسیتی در تربیت تبیین می‌شود، سپس با توجه به مبانی فلسفی رویکرد عدالت محور (که هم به موارد مشترک و هم به ویژگی های متفاوت دو جنس توجه دارد)، مبانی فلسفی سایر رویکردها به حیطه نقد و بررسی کشانده ‌شده و سپس حدود و ثغور نقش آفرینی ملاحظات جنسیتی در تربیت بیان می‌شود (در پاسخ به سوالات، به تناسب از روش‌های تحلیل مفهومی، و ... استفاده شده است). آن‌چه که اسلام را از سایر رویکردها ممتاز و متمایز می‌کند، اعتدال در آن می‌باشد که به دور از افراط و تفریط و با توجه به نگاه همه جانبه به انسان، با اعتقاد به برابری دو جنس و عدم تبعیض و عدم تشابه میان آن‌ها، احکام و قوانینی را وضع نموده که پیروی از آن‌ها موجب دستیابی به سعادت، رفاه و آسایش همگان است. رویکرد عدالت محور در حیطه انسان‌شناسی و معرفت شناسی بر خلاف رویکرد تفکیک که چشم خود را بر شباهت‌ها بسته، و رویکرد خنثی که نسبت به شباهت ها و تفاوت‌ها از روش تغافل استفاده می‌کند، و رویکرد برابری که از تفاوت‌ها غفلت می‌نماید، موارد واقعی مشترک و متفاوت میان دو جنس را در نظر می‌گیرد و از هیچ کدام از آن ها فروگذار نمی‌کند. در نتیجه بر اساس مبانی فلسفی رویکرد اسلامی در فرایند تعلیم و تربیت باید عدالت جنسیتی برقرار شود، بدین معنا که هم به تفاوت‌ها و هم به اشتراکات به طور شایسته توجه شود.", "keywords": ["رویکرد تفکیک", "رویکرد برابری", "رویکرد خنثی", "نقد تطبیقی", "تبیین فلسفی", "ملاحظات جنسیتی"]}
{"id": 136, "body": "هدف پژوهش حاضر، بررسی و مقایسه‌ی تجربه اوج از دیدگاه آبراهام مزلو و تجربه دینی از دیدگاه ویلیام جیمز می‌باشد. مزلو معتقد است که تجربه‌ی اوج می‌تواند با سلسله مراتب نیازهای انسان شامل نیازهای زیستی، امنیتی، اجتماعی، احترام و خودشکوفایی ارتباط نزدیکی پیدا کند و بدین ترتیب می‌توان آن را در انسان‌های خودشکوفا یافت. تجربه اوج، جایگاه والایی در زندگی انسان دارد و با معنویت ارتباط عمیقی دارد و او دستیابی به آن را در گرو تلاش خودِ انسان می‌داند. ویلیام جیمز نیز  که روشی پراگماتیک دارد، معتقد است که تجربه‌ی دینی اقسام و ابعاد متفاوتی دارد که یک شیوه‌ی جهت‌گیری با جنبه‌ی غایت‌گرایانه است. مولّفه‌هایی وجود دارد که بازگوکننده‌ی تجربه‌ی دینی است که از جمله آنها می‌توان به خلوت با امر قدسی (که در آن ماهیت دین و انواع آن مشخص شده و دعا به عنوان گوهر اصلی دین معرفی می‌شود)، احساس حضور امر قدسی (که در آن سلسله مراتب تجربه دینی و ویژگی‌های آن تبیین می‌شود) و دین، به عنوان واکنش فرد نسبت به جهان و زندگی (که در آن به تبیین کارکردهای تجربه دینی و ویژگی‌های حیات دینی با توجه به تجربه دینی می‌پردازد) اشاره کرد.با تأکید بر این موضوع که تجربه‌ی اوجِ مزلو و تجربه‌ی دینیِ جیمز، با وجود تشابهاتی، دو مقوله‌ی جداگانه هستند، به دنبال بررسی تشابهات و تمایزات آن دو بودیم. روش تحقیق از نظر نحوه‌ی گردآوری داده‌ها، از نوع کتابخانه‌ای و شیوه‌ی مقایسه‌ای بوده است.نتایج تحقیق حاکی از آن بود که تجربه‌ی اوجِ مزلو و تجربه‌ی دینی جیمز دارای تشابهاتی و تمایزاتی هستند. تشابهات آنها شامل رویکرد پدیدارشناسانه، تأکید بر شخصی بودن تجربه اوج و تجربه دینی و ... می‌باشند و تمایزات آنها همچون کثرت و وحدت و نیز هدف و وسیله  قلمداد کردن تجربه اوج و تجربه دینی است. با توجه با این تشابهات و تمایزات موجود می-توان ‌گفت: رابطه‌ی این دو تساوی و تباین مطلق نیست، بلکه از جهاتی هم‌پوشانی و از جهاتی اختلاف دارند.", "keywords": ["تجربه اوج", "تجربه دینی", "پراگماتیسم", "آبراهام مزلو", "ویلیام جیمز"]}
{"id": 137, "body": "به موجب منشور ملل متحد، وظیفه حفظ صلح و امنیت بین‌المللی بر عهده شورای امنیت سازمان ملل گذارده شده است و این مرجع به موجب فصل هفتم منشور در موارد تهدید صلح و امنیت جهانی می‌تواند اقداماتی را علیه کشورهای تهدید کننده به عمل آورد که یکی از این اقدامات، تصویب و اعمال تحریم‌هاست. اما بر اساس رویه‌های موجود در حقوق بین‌الملل کنونی شاهد آن هستیم که برخی کشورها و سازمان‌های منطقه‌ای و بین‌المللی نیز به طور یک‌جانبه یا چندجانبه و به پیروی از قطعنامه‌های شورای امنیت (ظاهراً) و پیشبرد اهداف خارجی خود (باطناً)، دست به اقدامات تحریمی علیه کشورهای دیگر می‌زنند. یکی از این سازمان‌ها، اتحادیه اروپا می‌باشد که به کرّات و به دلایل گوناگون، تحریم‌هایی را علیه جمهوری اسلامی ایران، تصویب و اجرا نموده‌است . از آن‌جا که اتحادیه اروپا همواره در بیانیه‌ها و قطعنامه‌های تحریمی خود، وضعیت وخیم حقوق بشر، حمایت از تروریسم و تکثیر سلاح‌های کشتار جمعی و هسته‌ای ایران را علل اصلی برقراری تحریم عنوان کرده است و این در حالی است که بسیاری از اقدامات تحریمی اتحادیه نامشروع و غیرموجه می‌باشد و از آن‌جا که این اقدامات به دلیل اثرات منفی فراوان اعم از مستقیم و غیرمستقیم بر شهروندان ایرانی، مغایر با اصول و ارزش‌های عام و جهان‌شمول حقوق بشر است، در این نگارش آثار و پیامدهای آن از نگاه  حقوق بشر مورد تجزیه و تحلیل قرار گرفته است.", "keywords": ["امنیت بین‌المللی", "تحریم", "مشروعیت", "اتحادیه اروپا", "حقوق‌بشر", "منشور ملل متحد", "تحریم‌ بین‌المللی", "صلح", "جمهوری اسلامی ایران"]}
{"id": 138, "body": "مطالعه گزارش ها و اخبار تاریخی، همواره با موضع پرسشگری در مورد اعتبار و ارزش تاریخی ‌ِ آن روبرو بوده است. اخبار بیماری پیامبر (ص)‌‌ ‌در روزهای پایانی حیات ایشان در متون ‌متقدم تاریخی(تا قبل از قرن چهارم هجری) با گونه های متنوع ِموضوعی، متنی و اِسنادی ‌بیان شده است. لازم است برای پی بردن به اعتبار تاریخیِ روایات، دو بخش اصلی روایت یعنی ‌متن و سند را مورد تحلیل ِ روشمند قرار داد. در پژوهش حاضر  با انتخاب روایتِ قلم و دوات ‌که دارای بیشترین اختلافات متنی و اِسنادی در میان اخبار ِمنابع است، تلاش شد تا با تحلیل ‌های متنی و اسنادی به پرسش های پژوهش پاسخ داده شود. پرسش هایی که بدین شرح اند: ‌در میان منابعِ تاریخی( قبل از سده چهارم)، کدام یک از اسانید روایت قلم و دوات براساس ‌روش خوتیر ینبل، تاریخی و کدام یک مجعول است؟ این روایت به چه دوره ای از تاریخ اسلام ‌بر می گردد؟ این روایت به لحاظ تاریخی به چه فرد یا افرادی انتساب می یابد؟ در این ‌پژوهش از روش شناسی خوتیر یُنبل در حوزه تحلیل اِسنادی و‌‌ از مراحل تحلیل متنی ِروش ‌های معروف به اسناد _ متن که تکمله ای بر رهیافت های ینبل است، توامان بهره گرفته شد ‌و از همبستگی میان نتایج این دو تحلیل، چنین نتایجی حاصل شد که در میان طرق شبکه ‌اِسنادی روایتِ-مذکور، « طریق ابن عباس - سعید بن جبیر - طلحه بن مُصرف - مالک بن ‌مغول » می تواند طریق تاریخی این شبکه باشد و زمانِ نقل این روایت به احتمال به اواسط ‌دوره اموی در حدود سالهای (68 ه) بر می گردد، همچنین به نظر می رسد این روایت به ‌لحاظ تاریخی منتسب به عبدالله بن عباس است.‌‌", "keywords": ["خوتیر ینبل", "تحلیل متنی", "اخبار بیماری پیامبر ( ص )", "تحلیل اسنادی"]}
{"id": 139, "body": "تحولات سیاسی کشور‌های جهان در برهه‌های خاصی از زمان تأثیرات عمیق و مهمی بر برخی از موضوعات داشته‌اند. در اواخر قرن نوزدهم میلادی رخداد‌های بسیاری اتفاق افتاد که مهم‌ترین آن اتحاد آلمان بود. این تحول بزرگ که یک امپراطوری قدرتمند را به وجود آورد، از دو جهت بسیار مهم است. اول آن که دولت آلمان به پشتوانه‌ی قوی ملی‌گرایی به سرعت صنعتی شد و تحولات این کشور موجب انقلاب دوم صنعتی در فولاد و صنایع شیمیایی و...شد. این صنعتی شدن که به واسطه‌ی ملی‌گرایی رخ داد،نیز نتیجه مهم دیگری داشت که مهم جلوه می‌کرد و آن به هم خوردن توازن قدرت در اروپا بود. آلمان جدید که به سرعت جامعه و اقتصادش تغییر می‌کرد و شرکت‌های مهم اقتصادی در آن رشد می‌کردند، تبدیل به رقیب اصلی انگلستان شد و در نتیجه کشمکش‌های ایجاد شده میان دو قدرت ناشی از انقلاب صنعتی اول (انگلستان و فرانسه) و انقلاب صنعتی دوم (آلمان ) به جنگ جهانی اول ختم شد. این پایان‌نامه بر اساس مطالعات کتابخانه‌ای به بررسی تاثیرات تحولات سیاسی اروپا در انقلاب صنعتی دوم می‌پردازد. نتایج نشان می‌دهد که ملی‌گرایی آلمان در توسعه انقلاب صنعتی دوم نقش به‌سزایی داشته است.", "keywords": ["اقتصاد", "تحولات سیاسی", "انقلاب صنعتی", "فولاد", "صنایع شیمیایی", "اتحاد آلمان"]}
{"id": 140, "body": "آموزش، یک امر اجتماعی و بین فردی محسوب می شود، زیرا در فرایند آموزش، حداقل دو نفر (معلم و دانش آموز) حضور دارند. هم چنین در کلاسی که بیش از یک دانش آموز حضور دارد، روابط بین فردی میان دانش آموزان با یک دیگر نیز با اهمیت جلوه می کند. بنابراین می توان کلاس درس را به عنوان یک خرده نظام اجتماعی درنظر گرفت، که دانش آموزان با استفاده از مهارت های اجتماعی خود، می توانند به عنوان یک عنصر فعال در این جامعه، بر آن موثر باشند و موجب تغییرات شوند و یا به عنوان یک عضو منفعل تحت تاثیر جامعه قرارگیرند. هم چنین تجاربی که دانش آموزان از محیط اجتماعی کلاس درس به دست می آورند، در عملکرد آن ها در جامعه بزرگ تر موثر است. به همین ترتیب آموزش هایی که تحت عنوان «آداب و مهارت های زندگی» در درس «تفکر و سبک زندگی» به دانش آموزان با استفاده از کتاب های درسی داده می شود، آن ها باید رابطه ای بین متن درسی و عمل واقعی، برقرار کنند تا این مهارت ها صرفا به عنوان دانشی درون حافظه و محدود به زمان و مکان خاص (درون کلاس درس) و غیرقابل استفاده در آینده، مطرح نشود. بنابراین هدف پژوهش حاضر، با توجه به اهمیت جنبه اجتماعی سبک زندگی نوجوان و تاثیر آن در نحوه عملکرد وی (گرایش، ارزش ها و رفتار) در بزرگسالی، ارائه راهکاری برای پیوند بین نظر (متن کتاب های درسی) یا «آموزشِ مهارت های زندگی» و عمل (درونی کردن مهارت های اجتماعی جهت استفاده در زندگی واقعی) است. جهت انجام این کار، نظام آموزشی ژاپن به عنوان یکی از نظام های آموزشی برتر دنیا که با ایران از جهت میزان تمرکز نظام (براساس شاخص های هافستد )، مشابه است، انتخاب شده، با تبیین فلسفی تربیت اجتماعی عمل محور ژاپن و بررسی آن با توجه به نظریه اسلامی عمل، و تعیین نقاط قوت و ضعف فلسفه تریبت اجتماعی عمل محور ژاپن، و نقد برنامه ی قصد شده ی «آموزش مهارت های زندگی اجتماعی» دوره اول متوسطه ایران (شامل محتوای کتاب درسی و راهنمای معلم) براساس آن، راهکارهایی جهت بهبود عمل محوری در «آموزش مهارت های زندگی (اجتماعی)» دوره اول متوسطه ایران، ارائه می شود. بنابراین پژوهشگر بر آن است تا به چهار سوال پژوهش پاسخ دهد: 1) چه تبیین فلسفی از تربیت اجتماعی عمل محور نظام آموزشی دوره اول متوسطه ژاپن، می توان ارائه کرد؟ 2) چه نقاط قوت و ضعفی در فلسفه تربیت اجتماعی عمل محور ژاپن با توجه به نظریه اسلامی عمل و دلالت های آن برای تربیت اجتماعی می توان بیان کرد؟ 3) چه نقدهائی بر برنامه ی قصد شده ی«آموزش مهارت های اجتماعی» در دوره ی اول متوسطه ایران، می توان ارایه کرد؟ 4) چه راهکارهایی برای بهبود عمل محوری در «آموزش مهارت های اجتماعی» دوره اول متوسطه ایران می توان ارایه داد؟ به منظور پاسخ به سوال اول، ابتدا با روش تحلیل مفهومی و توصیفی، تربیت اجتماعی عمل محور نظام آموزشی ژاپن، تبیین می شود، سپس برای پاسخ به سوال دوم، براساس روش تطبیقی، نقاط قوت و ضعف رویکرد عمل محور ژاپن با توجه به نظریه اسلامی عمل به تربیت اجتماعی، مشخص می شوند. برای پاسخ به سوال سوم، برنامه قصدشده ی «آموزش مهارت های اجتماعی» در دوره ی اول متوسطه ایران براساس پاسخ سوال دوم نقد می شود. در نهایت جهت ارایه راهکارهایی برای بهبود عمل محوری در «آموزش مهارت های اجتماعی» دوره اول متوسطه ایران از روش تحلیل مفهومی و توصیفی و استنتاجی استفاده خواهد شد.", "keywords": ["نظریه اسلامی عمل", "دوره اول متوسطه", "آموزش مهارت‌های اجتماعی", "تربیت اجتماعی عمل محور", "ژاپن"]}
{"id": 141, "body": "هدف پژوهش حاضر، تبیین فلسفی تربیت اجتماعی عمل‌محور دوره اول متوسطه ژاپن و ارزیابی آن براساس نظریه اسلامی عمل برای بهبود آموزش مهارت‌های اجتماعی دوره اول متوسطه ایران است. برای دستیابی به این هدف، ابتدا پژوهشگر با روش تحلیل مفهومی و توصیفی و استنتاجی پس‌رونده، اهداف و اصول و مبانی تربیت اجتماعی عمل محور ژاپن را جهت ارائه تبیینی فلسفی، مشخص کرد. سپس براساس روش تطبیقی، نقاط قوت و ضعف رویکرد عمل محور ژاپن با توجه به نظریه اسلامی عمل به تربیت اجتماعی، مشخص شدند. پس از آن برای ارائه نقدی بر برنامه قصدشده «آموزش مهارت‌های اجتماعی» در دوره اول متوسطه ایران، ابتدا مولفه‌های آموزش مهارت‌های اجتماعی در برنامه قصد شده دوره اول متوسطه ایران (راهنمای معلم و کتاب‌های مطالعات اجتماعی و تفکر و سبک زندگی) با مولفه‌های تربیت اجتماعی دوره اول متوسطه ژاپن، مقایسه شدند و سپس براساس پاسخ سوال دوم نقد شدند. در نهایت با استفاده از روش‌های تحلیل مفهومی و توصیفی و استنتاجی راه‌کارهایی برای بهبود عمل محوری در «آموزش مهارت‌های اجتماعی» دوره اول متوسطه ایران ارائه شد. نتیجه پژوهش نشان می‌دهد که فلسفه عمل‌محوری ژاپن متاثر از کنفسیوس و دیویی است. براساس ارزیابی تربیت اجتماعی عمل‌محور ژاپن با نظریه اسلامی عمل، نقاط ضعف ژاپن در توجه کم به تفکر انتقادی و بعد فراتر از انسان در کنش اجتماعی و نقاط قوت آن در توجه به مولفه‌های هویت ملی، درنظرگرفتن دیگران، همکاری، استقلال، تفکر و خلاقیت و تربیت متناسب با مراحل رشد است. هم چنین نتایج پژوهش نشان داد که برنامه قصدشده آموزش مهارت‌های اجتماعی دوره اول متوسطه ایران در موارد رعایت مرحله رشد در آگاهی هنجاری اجتماعی، تعریف مناسب از خلاقیت و مهارت پیش‌بینی در فرایند حل مسئله، نیازمند توجه است.", "keywords": ["نظریه اسلامی عمل", "دوره اول متوسطه", "آموزش مهارت‌های اجتماعی", "تربیت اجتماعی عمل محور", "ژاپن"]}
{"id": 142, "body": "پژوهش حاضر، با هدف معرفی و بررسی دیدگاه امام خمینی (ره)، آیت‌الله جوادی آملی و علامه طباطبایی(ره) در مورد رابطه تربیت اخلاقی و جنسیت و تبیین تفاوت‌ها و شباهت های آرای اندیشمندان مذکور است. این پژوهش از منظر هدف، بنیادی و با روش توصیفی- تحلیلی انجام شده است. نتایج پژوهش نشان می دهد، هر سه متفکر ضمن داشتن نگاه توحیدی به اخلاق و مطلق دانستن اصول اخلاقی، برای هر دو جنسیت اصول ثابتی را بیان و به طبع آن، اهداف اخلاقی را برای هر دو جنس همسان دانسته و فقط در برخی روش های اخلاقی تفاوت های جزیی قایل اند و دوری از رذایل را بر کسب فضایل مقدم می دانند. علامه طباطبایی (ره) در تربیت اخلاقی بیشتر نگاه جمعی دارد تا فردی، هرچند به تفاوت های فردی هم توجه دارند و تمایزات حقوقی را تنها متوجه خانواده نمی داند بلکه به وجود این تمایزات در جامعه هم باور دارند؛ اما امام خمینی (ره) در تربیت اخلاقی نگاهی فردی داشته و اصلاح جامعه را منوط به اصلاح فرد می دانند. آیت‌الله جوادی آملی هم در تربیت اخلاقی نگاه فردی دارند و بیش تر تمایز زن و مرد را در امور جسمانی می داند. مطابق نظر ایشان در تمایزات تکوینی نمی توان بر تمایزات عقلی میان زن و مرد تکیه کرد. تمایزات عقلی را تنها می‌توان امری تاریخی و اجتماعی دانست که با حضور زنان در اجتماع قابل حل است؛ بنابراین تنها در روش ها و نقش های جنسیتی تفاوت اندکی در آرای متفکران نامبرده قابل مشاهده است. به‌طور کلی هر سه عالم مذکور برای جنسیت در اخلاق و تربیت اخلاقی، نقشی قایل نبوده اند.", "keywords": ["علامه طباطبایی ( ره )", "آیت‌الله جوادی آملی", "جنسیت", "امام خمینی ( ره )", "تربیت اخلاقی"]}
{"id": 143, "body": "این پژوهش با هدف تبیین رویکرد زیبایی شناسی به تربیت اخلاقی تدوین گشته و در پی آن است تا با پرداختن به بحث زیبایی شناسی و تبیین آن، رویکردی را ارائه دهد تا موفقیت تربیت اخلاقی را افزایش داده و از آسیب ها یی که همواره تربیت اخلاقی را تهدید می کند، جلوگیری نماید . محقق معتقد است که رویکرد زیبایی شناسانه به تربیت اخلاقی با نقش الگو، فرد را به سمت درونی کردن ارزشها و نیز شکل گیری نوع خاصی از احساس و قضاوتهای درونی سوق می دهد. در این راستا به چهار سوال پاسخ داده شده است: بر اساس نگرش اسلامی می توان کدام مبانی را برای رویکرد زیبایی شناختی به تربیت اخلاقی درنظر گرفت؟ ویژگی ها وتعریف رویکرد زیبایی شناختی به تربیت اخلاقی (با تاکید برنقش الگو ) وهمچنین تمایز واشتراک آن با سایر رویکردها چیست ؟ چرا رویکرد زیبایی شناختی به تربیت اخلاقی حائز اهمیت است ونتایج التزام به این رویکرد چیست ؟چه اصولی در این رویکرد بایستی رعایت شود ؟ با توجه به این که این پژوهش، عمدتاً به تبیین و ارائه‌ی معیارهایی برای نقش زیبایی شناسانه الگو در تربیت اخلاقی می پردازد از دو روش تحقیق در آن بهره برده می‌شود. درجواب سوال اول ودوم با استفاده از روش تحلیل مفهومی ، به تحلیل مفاهیم تربیت اخلاقی ، زیبایی شناسی و الگو پرداخته شده است . در جواب سوال سوم و چهارم نیز از روش استنتاجی جهت استنتاج ویژگیهای تربیت اخلاقی زیبایی شناختی مبتنی بر الگو از متون و اسناد مرتبط استفاده شده است . و درنهایت تربیت اخلاقی زیبایی شناسانه با تکیه بر نقش الگو و با نگرش اسلامی اینگونه تعریف شده است : تربیتی که در آن ، الگو محور تربیت قرار می گیرد و ضمن عدم معرفی مستقیم الگو و یا تحمیل آن، وتنها با تجهیز الگو ها به جذبه زیبایی شناختی ، متربی به صورت غیر مستقیم وبراساس فطرت کمال جو، انتخابگر و هدایت پذیر انسانی به هماهنگی اخلاقی خود با الگو ترغیب می گردد.", "keywords": ["تربیت اخلاقی", "نگرش اسلامی", "الگو در تربیت", "رویکرد زیبایی شناختی"]}
{"id": 144, "body": "آنچه که امروزه در ارتباط با تربیت دینی مشاهده می شود بیانگر آنست که تربیت دینی، شوق انگیز و سرور آور و رغبت بخش نیست. این مساله نه تنها در تربیت دینی غیر رسمی، که در آموزش و پرورش رسمی نیز دیده می شود. بعبارتی آنچه در فرایند تربیت دینی مشاهده می شود آنست که دینداری جز ذات و هویت فرد نشده است و حالتی عاریتی به خود پیدا کرده است. بررسی احادیث و سخنان معصومین (ع) نشان می دهد که حب و محبت جایگاه ویژه ای در دینداری دارد. در روایتی از امام باقر ع داریم: به خدا اگر سنگی ما را دوست‌بدارد، خداوند او را با ما محشور می‌کند و آیا دین، چیزی جز محبت است؟ به نظر می رسد اندیشمندان اسلامی در آثار مختلف خود به اهمیت عنصر محبت در دینداری پرداخته اند. اما آنچه در فضای کنونی تربیت دینی مشاهده می شود آنست که تربیت دینی به آموزش دینی که آن هم به صورت مکانیستی است، تقلیل داده شده و یا با خلاصه کردن تربیت دینی بر احکام و مناسک، لب و گوهر تربیت دینی که محبت به خدا و اولیای اوست فراموش گشته است بعبارتی آنطور که بایسته و شایسته است به تبیین نقش و جایگاه محبت و چیستی و چرایی آن در تربیت دینی و همچنین چگونگی تربیت دینی که اساس و محور آن، محبت به خدا و اولیای اوست پرداخته نشده است. از طرفی پرداختن به آرای آیت الله جوادی آملی در باب محبت و تدوین و تبیین مبانی فلسفی آن از نوآوری های این پژوهش می باشد. به علاوه به نظر می رسد آراء حکیم و فقیه معاصر، آیت الله شاه آبادی در رابطه با تربیت دینی نیز میتواند کمک شایانی در پاسخ به سوالات پژوهش در رابطه تربیت دینی داشته باشد.از این رو در پژوهش حاضر به تبیین مبانی، اعم گزاره های از توصیفی و تجویزی مربوط به تربیت دینی پرداخته و از این رهگذر به تبیین فلسفه \"تربیت دینی مبتنی بر محبت\" خواهیم رسید. به این ترتیب که چیستی تربیت دینی که اساس آن محبت به خدا و اولیای اوست را بررسی خواهیم کرد و چرایی این بحث در تربیت دینی را مورد مداقه قرار داده و به چگونگی آن می پردازیم.سوالاتی که در این پژوهش به آنها خواهیم پرداخت عبارتند از:1-با توجه به نظر دیدگاه آیت الله شاه آبادی و آیت الله جوادی آملی چه مبانی برای تبیین فلسفه‌ی تربیت دینی مبتنی بر محبت می‌توان ارائه داد؟2-با توجه به مبانی ارائه شده؛الف)تربیت دینی مبتنی بر محبت چه تعریف و ویژگی‌هایی دارد؟(چیستی تربیت دینی مبتنی بر محبت)ب) تربیت دینی مبتنی بر محبت چه ضرورت و اهدافی دارد؟(چرایی تربیت دینی مبتنی بر محبت)ج) تربیت دینی مبتنی بر محبت چه اصول و ضوابطی دارد؟(چگونگی تربیت دینی مبتنی بر محبت)", "keywords": ["شاه آبادی", "تربیت دینی", "محبت", "جوادی آملی"]}
{"id": 145, "body": "عقل حجّت باطنی خداوند و وسیله فهم و دریافت معارف بنیادین اعتقادی است. شکوفا سازی و تربیت این موهبت الهی، رسالت تمامی ادیان آسمانی و به ویژه، دین اسلام بوده است.تحقیق حاضر با هدف« بررسی اصول و روش های  تربیت عقلانی بر مبنای سخنان امام رضا(ع)» صورت پذیرفته است. این تحقیق، از نوع« تحقیقات کاربردی »، روش آن «توصیفی-تحلیلی» و روش تجزیه و تحلیل اطلاعات، « تحلیل محتوا » است. مهم ترین نتایج حاصله از این تحقیق، به این شرح است: 1-  عقل با توجه به سخنان امام رضا (ع)، عبارت است از: « نیروی  تشخیص حق و باطل در قلمرو نظر و خیر وشر در قلمرو عمل، از یک سو، و بازدارنده از اعمال سیئه و هدایت کننده به اعمال صالح، از سوی دیگر». 2- اصول و روش های  تربیت عقلانی، براساس سخنان امام رضا (ع)، عبارت است از: « مجموعه اصول و روش های مستخرج از سخنان امام رضا (ع)، که به گونه منظم و سازمان یافته، موجب رشد و پرورش عقل در دو جنبه نظری و عملی، در جهت دستیابی به اهداف واسطه ای ِعلم، ایمان، و عمل و نیل به هدف غایی ِقرب الهی» هستند. پس می توان گفت که تربیت عقلانی از دیدگاه امام رضا (ع) این گونه تعریف می شود: « ایجاد زمینه های مساعد برای پرورش هرچه بهتر عقل نظری و عقل عملی متربی به گونه‌ای که متربی بتواند مسائل درون دینی و برون دینی را درک و هضم کند و اعتقاد به باورهای دینی و عمل به احکام از روی بصیرت باشد و نه تقلید و تعبد، و اگر جایی هم مسأله‌ای را به طور تعبدی می ‌پذیرد، دلیل عقلی او را به این تعبد رهنمون کرده باشد ». 3- اصول تربیت عقلانی بر مبنای سخنان امام رضا(ع) به دو گروه تقسیم شده است: اصول عام شامل: اصل اعتدال، اصل لزوم هماهنگ بودن علم و عمل، اصل هماهنگی با فطرت، اصل آزادی مبتنی بر عقل است. اصول خاص مربوط به پرورش عقل نظری عبارتند از: اصل پیوستگی تجربه اندوزی، علم آموزی، اندیشه ورزی، اصل تفکیک علم و اندیشه و تجربه مفید از علم و اندیشه و تجربه غیر مفید، اصل لزوم روح علمی داشتن، اصل حکمت جویی، اصل تلازم عقل و علم، اصل لزوم منع حکمت آموزی به نا اهلان است. اصول خاص شامل: اصول خاص مربوط به پرورش عقل عملی عبارتند از: اصل رعایت مراحل تزکیه نفس، اصل تکلیف متناسب با توانایی، اصل لزوم پیروی عقل از فرامین الهی. 4- از سخنان امام رضا (ع)، روش های مختلف برای تربیت عقل به دست آمده است: روش های تربیت عقل نظری عبارتند از: روش تفکّر، روش تعلّم، روش تجربه اندوزی. روش های تربیت عقل عملی عبارتند از: روش تزکیه نفس که شامل: غفلت زدایی، توبه،  زهد، مراقبه و محاسبه، تقوا. از این چهار روش، روش های اول، دوم، و سوم، برای تربیت عقل نظری و در راستای تحقّق اولین هدف واسطه ای،یعنی« علم» و روش چهارم، برای تربیت عقل عملی و در جهت تأمین دومین و سومین اهداف واسطه ای، یعنی« ایمان و عمل »؛ و هر چهار روش برآورنده هدف غایی تربیت عقلانی، یعنی « قرب الهی » هستند.", "keywords": ["علی‌بن موسی ( ع )، امام هشتم‌‌", "امام رضا", "عقل نظری", "اصول تربیت عقلانی", "سخنرانی", "تربیت عقلانی", "عقل عملی", "روش‌های تربیت عقلانی", "اسلام", "اصول"]}
{"id": 146, "body": "امروزه بخشی از مطالعات تئوری‌های مدیریت در جهان معطوف به فلسفه مدیریت و توجه عمیق به مبانی معرفتی مدیریتی است، در بسیاری از کشورهای مطرح دنیا مباحث تئوری مدیریت بر اساس نظریات فیلسوفان پایه‌ریزی می شود. دراین‌بین نگاه فلسفه‌های مضاف و تأثیرات آن بر نظریه‌های مدیریت سایه افکنده است. می‌توان به نقش فضیلت، اخلاق و ارزش‌های انسانی استخراج‌شده ازنظریات فیلسوفان مطرح دنیا برای تربیت مدیران یا تأثیرات آن در عملکرد و تصمیم‌گیری مدیران را در مطالعات جهان رصد کرد. در جوامع علمی بر کسی پوشیده نیست که اخلاق حرفه‌ای نقش بسزایی در پیش برد اهداف سازمان و افراد آن دارد. مدیریت اخلاقی و نقش کلیدی آن در شکل دادن به هنجارهای اخلاقی و فرهنگ سازمان از مباحث حائز اهمیت است. مدیریت چیزی نیست جز شناخت راه‌های موفقیت سازمان و برنامه‌ریزی جهت ارتقای این راه‌ها، افزایش عوامل تسهیل‌کننده و برطرف کردن مشکلات و کاهش یا رفع موانع. با توجه به این نکات، حاکمیت اخلاق حرفه‌ای در سازمان قادر است به میزان بسیار چشمگیری سازمان را در جهت کاهش تنش‌ها و موفقیت در تحقق اهدافش یاری نماید. امروزه داشتن اخلاق حرفه‌ای به‌ویژه برای مدیران به‌منزله یک مزیت رقابتی در سازمان مطرح است با توجه مقام علمی علامه طباطبایی و آثار بی‌نظیر ایشان، لازم است با استفاده از دلالت پژوهی مبانی اخلاق و ارزش‌های والای انسانی از آثار ایشان استخراج و به دنبال آن سعی در تبیین فلسفی دلالت‌های اخلاقی لازم برای تربیت اخلاقی حرفه‌ای مدیران آموزشی در نظر گرفته شود. در بعد روش‌شناسی از روش‌های، تحلیل مفهومم و توصیفی نیز استفاده‌شده است. بسته آموزشی مدیران وزارت آموزش‌وپرورش در این پژوهش برای اولین بار با توجه به یافته‌های پژوهش موردنقد قرارگرفته است. این بسته مشکلات متعددی همچون کلی‌گویی سرفصل‌های آموزشی، عدم رعایت مرحله‌بندی مباحث، عدم لحاظ هم‌پوشانی مباحث و ناتوانی در تفکیک سرفصل‌های مشابه را داراست. پیشنهاد شد که یافته‌های این پژوهش به‌عنوان موضوعات اصلی دربسته آموزشی طرح شوند و نسبت به این موضوعات سایر موضوعات مرحله‌بندی و تنظیم شوند.", "keywords": ["طباطبایی", "تربیت مدیر", "تربیت اخلاق حرفه‌ای مدیران", "مدیریت", "مدیران آموزشی", "بسته آموزشی", "اخلاق حرفه‌ای"]}
{"id": 147, "body": "امروزه بخشی از مطالعات تئوری های مدیریت در جهان معطوف به فلسفه مدیریت و توجه عمیق به مبانی معرفتی مدیریتی می باشد، در بسیاری از کشور های مطرح دنیا مباحث تئوری مدیریت بر اساس نظریات فیلسوفان پایه ریزی می شود. در این بین نگاه فلسفه های مضاف و تاثیرات آن بر نظریه های مدیریت سایه افکنده است. می توان به نقش فضیلت، اخلاق و ارزش های انسانی استخراج شده از نظریات فیلسوفان مطرح دنیا برای تربیت مدیران یا تاثیرات آن در عملکرد و تصمیم گیری مدیران را در مطالعات جهان رصد کرد. در جوامع علمی بر کسی پوشیده نیست که اخلاق حرفه ای نقش بسازیی در پیش برد اهداف سازمان و افراد آن دارد. رهبری اخلاقی و نقش کلیدی آن در شکل دادن به هنجارهای اخلاقی و فرهنگ سازمان از مباحث حائز اهمیت است. مدیریت چیزی نیست جز شناخت راه‌های موفقیت سازمان و برنامه‌ریزی جهت ارتقای این راه‌ها، افزایش عوامل تسهیل‌کننده و برطرف کردن مشکلات و کاهش یا رفع موانع. با توجه به این نکات، حاکمیت اخلاق حرفه‌ای در سازمان قادر است به میزان بسیار چشمگیری سازمان را در جهت کاهش تنش‌ها و موفقیت در تحقق اهدافش یاری نماید. امروزه داشتن اخلاق حرفه‌ای به‌ویژه برای مدیران به‌منزله یک مزیت رقابتی در سازمان مطرح می‌باشد با توجه مقام علمی علامه طباطبایی وآثار بی نظیر ایشان، لازم است با استفاده از دلالت پژوهی مبانی اخلاق و ارزش های والای انسانی از آثار ایشان استخراج و به دنبال آن سعی در تبیین فلسفی دلالت های اخلاقی لازم برای تربیت اخلاقی حرفه ای مدیران در نظر گرفته شود. چارچوب نظری این تحقیق بر مبنای تربیت دینی و اخلاقی حرفه ای بر اساس آثار علامه طباطبایی می باشد، به دنبال این هستیم ارزش های والای اخلاقی و انسانی در آثار علامه را استخراج و سپس به تببین اصول فلسفی لازم برای تربیت اخلاقی حرفه ای مدیران نایل شویم تا معلوم شود که یک مدیر لازم است چه ویژگی هایی را دارا باشد. سپس بسته آموزشی مدیران آموزشی وزارت آموزش و پرورش بر اساس یافته های این تحقیق به نقد گذاشته خواهد شد.", "keywords": ["اخلاق حرفه‌ای", "علامه طباطبایی", "تربیت مدیر", "بسته آموزشی"]}
{"id": 148, "body": "مسئله «تربیت انسان» و مباحث پیرامون آن همواره یکی از موضوعات چالش برانگیز در حوزه‌ ها و رشته ‌های مختلف علوم انسانی و اجتماعی بوده است. ظرفیت‌های تربیت‌پذیری انسان از یک سو و اهمیت جایگاه تربیت در دین از سوی دیگر عواملی هستند که ضرورت مطالعات عمیقی در این زمینه را یادآور می‌شوند. یکی از راه های آگاهی از اهداف، اصول و روش های تربیت دینی، فهم آرای اندیشمندان و صاحب نظران بزرگ است؛ از این رو پژوهش حاضر درصدد بررسی تربیت دینی از دیدگاه حکمت متعالیه با تأکید بر آراء حضرت آیت الله جوادی آملی است؛ روش مورد استفاده در این تحقیق کیفی است که در مرحله گردآوری داده ‌ها به مهمترین آثار دست اولی که در حوزه تربیت دینی از نمایندگان حکمت متعالیه برجای است و نیز کتاب‌ ها، پایان‌نامه ‌ها، مقالات، مجلات و پژوهش ‌ها و تحقیقات مرتبط با موضوع تحقیق اتکا نموده و در مرحله تجزیه و تحلیل به روش توصیفی- تحلیلی پرداخته است. در این تحقیق پس از توصیف مفاهیم کلیدی پژوهش، ابتدا به بررسی تربیت دینی از منظر صدرالمتألهین پرداخته که در ضمن آن، مبانی انسان‌شناختی، معرفت‌شناختی و هستی شناختی تربیت دینی از منظر صدرالمتألهین مورد بررسی قرار گرفته و سپس اهداف، اصول و روش‌ ها و موانع موجود بر سر راه تربیت دینی از نظر او مورد اشاره قرار گرفته است. در ادامه ، با تمرکز بر همین مؤلفه ‌ها به سراغ آراء آیت الله جوادی آملی رفته و در نهایت به بررسی وجوه اشتراک و افتراق آراء صدرالمتألهین شیرازی و آیت الله جوادی آملی در مورد تربیت دینی پرداخته‌ایم.", "keywords": ["تربیت دینی", "ملاصدرا", "تربیت", "آیت‌الله جوادی آملی", "حکمت متعالیه"]}
{"id": 149, "body": "تربیت عبارت است از مجموعه اعمال هدفدار مربی به منظور تاثیر گذاری بر شناختها، اعتقادات ، احساسات و رفتارهای فرد یا افراد دیگر بر اساس برنامه ای از پیش طراحی شده ، تربیت عبادی آموزش اعمال عبادی به متربیان و نیز پایبند نمودن آنان به انجام این تکالیف عبادی می باشد.دوره کودکی اول که از بدو تولد تا هفت سالگی است، برخی از امور تاثیر گذار بر تربیت عبادی عبارتند از خواندن اذان واقامه ، غسل کودک و انتخاب نام نیک  و آغاز آموزش اکثر عبادات از دوره کودکی دوم که از هفت الی چهارده سالگی بوده آغاز می شود. از جمله راهکارهای مهم تربیت عبادی در این دوره تشویق و تنبیه کودک و نیز حلم و بردباری مربیان در امر آموزش عبادی می باشد.مبانی مهم در تربیت عبادی کودک عبارت‌اند از مبانی هستی‌شناسی، انسان‌شناسی و اصول تربیت عبادی شامل اصل سهولت، اصل تدریج، اصل استمرار و آگاهی‌بخشی می باشند.انجام اعمال عبادی در دوره اول و دوم کودکی (هفت سال اول و دوم) بر اساس شناخت ، رفتار را از حالت تقلیدی به حالت انجام با  آگاهی از حسن آن تبدیل می کند  و مفاهیم دینی به کودکان را باید به صورت تدریجی با مفاهیم دینی آشنا نمود. مهمترین روشهای تربیت عبادی کودک عبارتند از: روش زمینه ساز، پرورش عادت های مطلوب اخلاقی، پرورش بصیرت اخلاقی و القای مفاهیم عبادی. معصومین (ع) بر آموزش قرآن تاکید داشته و آن را به عنوان اولین و مهم ترین ماده درسی به کودکان و بزرگسالان آموزش می دادند و نیز به کودکان سفارش می کردند که به صورت مرتب به تلاوت قرآن بپردازند و والدین را موظف به آموزش نماز می کردند و آموزش نماز را قبل از سن تکلیف و از هفت سالگی شروع می نمودند و در انجام آن نسبت به کودکان سخت گیری نمی نمودند و اهمیت ماه رمضان را تذکر داده و با توصیه های لازم آنان را برای ورود به ماه رمضان آماده می کردند و روش آنها در آموزش روز داری ، تمرین دادن به کودکان بود تا به روزه داری عادت کنند  همچنین از طریق تعلیم برخی ذکرها  و دعاها و نیز از طریق عادت دادن کودکان به ذکر و دعا، به کودکان دعا و ذکرها را آموزش می دادند.", "keywords": ["آموزش نماز", "تربیت", "تربیت عبادی", "آموزش روزه", "آموزش قرآن", "کودک"]}
{"id": 150, "body": "چکیدهپژوهش حاضر با هدف  بررسی مبانی ، اصول تربیت و آموزش فردی و اجتماعی انسان با تاکید بر سوره حجرات در قرآن و مقایسه آنها با تربیت پست مدرن ؛با استفاده از روش توصیفی- تحلیلی و با بهره گیری از منابع کتابخانه ای بر اساس روش تحلیل محتوا انجام گردیده است. در این پژوهش ابتدا به بررسی اصول تربیت اخلاقی از دیدگاه مکتب پست مدرنیسم و از دیدگاه سوره حجرات پرداخته و سپس این دو دیدگاه باهم مقایسه شده است. نتایج حاصل از بررسی های این تحقیق نشان داد که؛ 1) محورهای اصلی مبانی تربیتی در سوره حجرات عبارت اند از: آداب برخورد با پیامبر و پیشی نگرفتن از او، دوری از مسخره کردن، سوء ظن و غیبت دیگران، برقراری روابط اجتماعی بر اساس اخوت و برادری، پیروی از پیامبر الهی از روی عشق و بی منت، اصلاح بین مردم، نهی و تحریم رفتارهای زشت و نابجا، عدم توجه به اخبار فاسقان و احترام به شخصیت افراد. 2) محورهای اصلی مبانی تربیتی از دیدگاه مدرنیسم عبارت اند از: ارج نهادن به اقلیت های قومی، تردید نسبت به باور های گذشته و بی اعتبار دانستن آن ها، تربیت شهروند انتقادی، خود آفرینندگی، توسعه هویت فردی و اجتماعی، خلق دانش، تربیت شهروند انتقادی، شکاکیت اخلاقی، نسبی گرایی 3) افتراق دو دیدگاه: در دوران پست مدرن اعتقاد بر این است که عدم امکان رسیدن به تئوری اخلاقی و ارزشی وجود دارد. اما سوره حجرات توجه خاصی به اخلاقیات و ارزشها در جامعه دارد.  4) اشتراک دو دیدگاه: یکی از اصول دیدگاه پست مدرن، دعوت به دیگرپذیری و پرهیز از خود محوری است.  در سوره ی حجرات به این عامل مهم بر هم زننده ی تعاملات و روابط مردم هم توجه شده است و بر این اساس به اصلاح میان افراد دستور داده شده است.", "keywords": ["آموزش فردی و اجتماعی", "سوره حجرات", "تربیت", "مکتب پست مدرنیسم"]}
{"id": 151, "body": "چکیدهپژوهش حاضر با هدف تبیین و بررسی تفاوتها و تشابهات اصول تربیت و آموزش فردی و اجتماعی انسان در سوره فرقان با تربیت مدرنیته؛ با استفاده از روش توصیفی- تحلیلی و با بهره گیری از منابع کتابخانه ای بر اساس روش تحلیل محتوا انجام گردیده است. در این پژوهش ابتدا به بررسی اصول تربیت اخلاقی از دیدگاه مدرنیته  و از دیدگاه سوره  فرقان پرداخته و سپس این دو دیدگاه باهم مقایسه شده است. نتایج حاصل از بررسی های این تحقیق نشان داد که؛ 1)محورهای اصلی مبانی تربیتی در سوره فرقان عبارت اند از: صبوری، عبرت‌آموزی، اعتدال در انفاق، عدم همنشینی با بدان، کنترل هوای نفس، دوری از زنا، دوری از استکبار و بر حذر داشتن از قتل نفس. 2) محورهای اصلی مبانی تربیتی از دیدگاه مدرنیسم عبارت اند از: عقل گرایی، ناواقع‌گرایی معرفت شناختی، تجربه گرایی، مادی‌گرایی، انسان مداری، احساس‌گرایی اخلاقی، تضاد با سنت و رذیلت‌ها جانشین فضیلت‌ها. 3) افتراق دو دیدگاه: در مکتب مدرنیسم؛ انسان به جای خدا قرار می‌گیرد و هدف هرگونه فعالیتی خدمت به انسان است. انسان از هیچ کس و هیچ چیز فرمان نمی‌برد بلکه خود آیین و خودفرمان است. در صورتی که در سوره فرقان یکی از نباید‌های اخلاقی، که انسان را از آن بر حذر داشته؛ استکبار است. واژه استکبار از مهم‌ترین ", "keywords": ["مکتب مدرنیسم", "آموزش فردی و اجتماعی", "تربیت", "سوره فرقان"]}
{"id": 152, "body": "از آنجا که قرآن به زبان عربی نازل شده و این کتاب آسمانی اختصاص به ملت عرب ندارد و طبق فرمایش قرآن می‌بایست با مردم هر قومی با زبان خودشان سخن گفت؛ لذا ضرورت ایجاب می‌کند که قرآن به تمام زبان‌های زنده جهان ترجمه شود و در اختیار آنان قرار گیرد تا خود از قرآن مستقیما بهره‌مند شوند. با وجود موفقیت‌های بسیار در عرصه‌ی ترجمه، هنوز هم ایراداتی در این زمینه وجود دارد. این پژوهش با موضوع «بررسی و نقد ترجمه قرآن آقای علی کرمی فریدنی» درصدد است به برخی امتیازات و کاستی‌های ترجمه قرآن آقای کرمی بپردازد، این ترجمه با وجود امتیازاتی که در زمینه‌ی ساختار فعل معلوم، موصوف و صفت، تمییز، مجاز و ... دارد در بخش‌های مختلفی چون لغت، صرف، نحو و بلاغت لغزش‌هایی را داراست. در مباحثی چون معادل‌یابی واژگان، معانی ابواب، معانی حروف، استعاره، کنایه، عدم توضیح واژه‌های نامأنوس فارسی و ... اشکالاتی وارد است. همچنین در صنعت احتباک یا حذف مقابلی ترجمه‌ی آقای کرمی قابل پیگیری است.", "keywords": ["علی کرمی فریدنی", "احتباک", "ترجمه قرآن", "نقد ترجمه"]}
{"id": 153, "body": "پایان نامه حاضر با موضوع «ترجمه، نقد و بررسی آموزه های اعتقادی تشیع امامی در کتاب (اسلام شیعی) یان ریچارد» در تلاش است تا مجموعه ای از آموزه های اعتقادی شیعیان امامی را که در جهان غرب مطرح می شوند، واکاوی نماید. بی شک اصلاح نگاه مستشرقین و بیان نقاط ضعف و خطاهای تشخیصی، منجر به روشن شدن چهره واقعی تشیع برای جهانیان خواهد شد. در راستای همین هدف، کتاب «اسلام شیعی» اثر یان ریچارد انتخاب گردید و در این مجال ابتدا سه بخش از ابتدای کتاب (76 صفحه) با موضوع خاندان پیامبر، اسطوره های شیعی، عرفان و تصوف، انشعابات موجود در تشیع، زیارتگاههای شیعی، زندگی اجتماعی شیعیان و آموزه های اعتقادی تشیع امامی ترجمه شده و سپس گزاره‌های ناظر به کلام شیعه از آن استخراج و به صورت خلاصه مورد نقد و بررسی قرار گرفته است. اشکالات و ایرادات نویسنده در دو بخش روشی و محتوایی به نقد کشیده شده است. عمده نقد ها به لحاظ روشی در باب ساختار، موضوع و روش ارایه گردید و به لحاظ محتوایی نیز پیرامون افتراق شیعه و سنی (منشا پیدایش تشیع)، کلیت تصویر ارایه شده، نوع نگاه نویسنده به تشیع، اختصاصات اعتقادی شیعیان  و بررسی صحت و سقم آموزه‌های گزارش شده، با محوریت پاسخ به سوالات فرعی تنظیم گردید. یافته‌های ما حاکی است یان ریشار گزارشی پراکنده از تشیع ارائه داده و بنا نداشته تصویری کامل و یا حتی تصویری کلی از عقاید شیعی ارائه دهد. اما گزاره‌های پراکنده او از تشیع به صورت نسبی قابل پذیرش است. گرچه نمی‌توان از خطاهای موردی او نیز چشم‌پوشی کرد. روش ترجمه، ترجمه روان تحت‌اللفظی با تعهد به متن و پرهیز از ترجمه آزاد بوده و روش تحقیق نیز توصیفی- تحلیلی به ضمیمه نقد بوده است. اطلاعات به روش کتاب‌خانه‌ای جمع آوری شده و پس از آن مقایسه اطلاعات ارائه شده از سوی نویسنده با متون کلاسیک و معتبر عقاید امامیه، (متونی چون اوایل المقالات و تصحیح الاعتقاد شیخ مفید، اعتقادات شیخ صدوق، امالی شیخ صدوق و خصال شیخ صدوق، گوهر مراد لاهیجی، مواقف عضد الدین ایجی، تسلیک النفس علامه حلی، تجرید الاعتقاد خواجه نصیر الدین طوسی، مقاصد تفتازانی و... ) صورت گرفته است.", "keywords": ["تشیع امامی", "یان ریچارد", "شیعه‌شناسی", "آموزه‌های اعتقادی", "مستشرقین"]}
{"id": 154, "body": "بطور کلی کیفر و تعیین کیفر مستلزم ارائه ی ادله موجه و محکمه پسند می باشد که ارائه این ادله موجه راجع به کسی که مرتکب جرایم متعددی شده، یعنی به دفعات مرتکب نقض قوانین شده از پیچیدگی و ابعاد مختلفی برخوردار است که مستلزم ارائه راهکار مناسبی جهت اجرای درست عدالت می باشد. مقتضای عدالت و انصاف بر این امر حکم دارد که واکنش جامعه در برابر شخصی که یک بار مرتکب جرم شده است و رفتار ارتکابی از سوی وی عنوان جرم واحد را دارد در مقایسه با فردی که به دفعات و چندین بار نظم عمومی را مختل نموده و به حقوق دیگران دست تجاوز دراز نموده است یکسان نباشد.     یکی از مشکلات نظام عدالت کیفر تعیین مجازات برای مرتکبین جرایم متعدد است. در موارد تعدد جرم که از یک سو چنین شخصی مستحق تشدید مجازات است و از سوی دیگر باید جانب انصاف را رعایت نمود و از حدود عدالت تجاوز نکرد در حقوق کیفری ایران اتخاد شیوه ای مناسب به منظور تعیین مجازات جرایم متعدد متهم که از طریق آن هم حقوق جامعه و افراد محفوظ مانده و هم با اعمال مجازاتی متناسب و موثر چهره عدالت و انصاف مخدوش نشود با تغییر و تحولات متعددی همراه بوده است. تا پیش از تصویب قانون مجازات اسلامی 1392 محکمه حق تشدید مجازات مرتکب جرایم متعدد به بیش از حداکثر مجازات مقرر قانونی را نداشت؛ لذا از این جهت شخصی که مرتکب جرم واحدی شده وضعیتی متفاوت از فردی که مرتکب جرایم متعدد شده را نداشته است. هرچند صدق عنوان تشدید بر محکومیت متهم به حداکثر مجازات قانونی محل تردید و انتقاد بوده است، لکن با تصویب قانون مجازات اسلامی سال 1392 مقنن دیدگاه واضح و روشنی را نسبت به نحوه تعیین مجازات جرایم متعدد اتخاذ نموده که نقطه پایان مناقشات حاصله ای بود که منتج از ابهامات موجود در قانون بود که در این رساله اشاره ای بدان نیز شد. در این رساله برآنیم تا ضمن بررسی سیر تحول قواعد تعدد جرم به واکاوی اراده جدید قانونگذار در نحوه برخورد با مرتکبین جرایم متعدد و ساز و کارهایی که مقنن در اختیار قاضی قرار داده است پرداخته و تأثیر این ساز و کارها بر کیفیت مجازات مشمولین این قواعد را بررسی کنیم.", "keywords": ["تعدد جرم", "جرم", "قانون مجازات اسلامی", "ساز و کارها"]}
{"id": 155, "body": "چکیدهپژوهش حاضر به منظور پیش بینی تعهد زناشویی براساس باورهای ارزشی و استفاده از شبکه های اجتماعی دردانشجویان متاهل انجام شد. جامعه آماری پژوهش کلیهی دانشجویان متاهل مقطع کارشناسی ارشد دانشگاه آزاداسلامی واحد مرودشت بود. این پژوهش از نوع توصیفی - همبستگی می باشد.روش نمونه گیری این پژوهشخوشه ای چند مرحله ای بود که تعداد 120 نفر به عنوان حجم نمونه انتخاب شدند.در این پژوهش از سه ابزاربرای گرد آوری دادهها استفاده شده است که عبارتند از : پرسش نامه تعهد زناشویی( آدامز و جونز)، پرسشنامهزمینه یابی ارزش های(شوارتز) و پرسش نامه شبکه های اجتماعی (مقیمی) بود.در نهایت این پژوهش دارایچهار یافته اصلی میباشد. بین باورهای ارزشی و تعهد زناشویی رابطه معنادار وجود دارد. بین شبکه هایاجتماعی و تعهد زناشویی رابطه معنادار وجود دارد.باورهای ارزشی قادر به پیش بینی تعهد زناشویی میباشد.شبکه های اجتماعی قادر به پیش بینی تعهد زناشویی میباشد.نتایج حاصله نشان داد که تمامی باورهای ارزشیبجز (قدرت ، همنوایی و لذت گرایی) با تعهد زناشویی رابطه مستقیم معنادار دارد و تاثیرات استفاده از شبکههای اجتماعی و تمام ابعاد آن با تعهد زناشویی رابطه معکوس معنادار وجود دارد.", "keywords": ["باورهای ارزشی", "دانشجویان متاهل", "شبکه‌های اجتماعی", "تعهد زناشویی"]}
{"id": 156, "body": "پژوهش حاضر با هدف پیش‌بینی تعهد زناشویی بر اساس جهت گیری مذهبی، صمیمیت زناشویی و دلزدگی زناشویی در معلمان متاهل انجام گرفت. روش پژوهش توصیفی از نوع همبستگی بود. کلیّه ی معلمان متاهل شهر جویبار در سال 95-1394 جامعه ی آماری این پژوهش را تشکیل می دادند که از میان آن ها با استفاده از روش نمونه گیری دردسترس، 300معلم به عنوان نمونه انتخاب و تعداد 285پرسشنامه مورد تجزیه تحلیل قرار گرفت. از پرسشنامه تعهدزناشویی آدامز و جونز، پرسشنامه ی جهت گیری مذهبی آلپورت، پرسشنامه صمیمیت زناشویی واکر و تامپسون و پرسشنامه ی دلزدگی زناشویی پاینز برای جمع آوری داده ها استفاده شد. برای تجزیه تحلیل داده ها از آزمون های ضریب همبستگی پیرسون و تحلیل رگرسیون استفاده شد. یافته ها نشان داد که بین جهت گیری مذهبی درونی و صمیمت زناشویی به همراه مولفه های (نزدیکی عاطفی، از خودگذشتگی، رضایت) با تعهد زناشویی رابطه مثبت معناداری وجود دارد وبین جهت گیری مذهبی بیرونی با تعهد زناشویی رابطه منفی معناداری وجود دارد.  بین دلزدگی زناشویی همراه با مولفه های(از پا افتادن عاطفی و از پا افتادن روانی) با تعهد زناشویی رابطه‌ی منفی معناداری وجود دارد و بین مولفه ی خستگی جسمی‌با تعهد زناشویی رابطه منفی معنا داری وجود ندارد. همچنین نتایج تحلیل رگرسیون آشکار کردکه تقریبا 23درصد از کل واریانس تعهد زناشویی در معلمان بر اساس  جهت گیری مذهبی، صمیمت زناشویی، دلزدگی زناشویی قابل پیش‌بینی است که متغیر صمیمیت زناشویی  سهم بیشتری داشت. بنابراین می‌توان نتیجه گرفت که جهت گیری مذهبی، صمیمیت زناشویی و دلزدگی زناشویی از متغیر های مرتبط با تعهد زناشویی می‌باشند.", "keywords": ["دلزدگی زناشویی", "صمیمیت زناشویی", "جهت‌گیری مذهبی", "تعهد زناشویی"]}
{"id": 157, "body": "مبنای تحقیق حاضر توجه به رابطه بین سرمایه انسانی  و تعهد حرفه‌ای  کارکنان  می‌باشد. توجه به این مهم از آنجاست که عدم توجه به سرمایه انسانی در سازمان مورد نظر می‌تواند بر تعهد حرفه‌ای کارکنان زیانهای فراوانی وارد نماید و در صورت توجه به این سرمایه مهم می‌توان شاهد ارتقاء کیفی کار، ‌تعهد حرفه‌ای بالا و بالا رفتن عملکرد آنان بود. این تحقیق در سال 1392 در استان البرز با هدف بررسی میزان تعهد حرفه‌ای در بین کارکنان مجتمع تحقیقاتی شهدای جهاد دانشگاهی و رابطه آن با سرمایه انسانی انجام شده است. روش تحقیق، پیمایشی و ابزار گردآوری داده‌ها، پرسشنامه بسته پاسخ است. جامعه آماری مورد مطالعه کارمندان پژوهشکده‌ها، مراکز و واحدهای مستقر در مجتمع تحقیقاتی شهدای جهاد دانشگاهی به تعداد 135 نفر می‌باشد که با استفاده از فرمول کوکران حجم نمونه‌گیری برابر با 100 نفر می‌باشد. در تحقیق حاضر از آنجایی که نتایج و حاصل داده‌ها کمی هستند روش تجزیه و تحلیل نیز کمی بوده و به منظور تجزیه و تحلیل داده‌ها از نرم‌افزار SPSS استفاده شده است. نتایج تحقیق نشان می‌دهد که بین سطح تحصیلات، میزان حقوق، ابهام نقش‌های شغلی، احساس حمایتهای سازمانی، احساس رضایت شغلی ، احساس عدالت سازمانی  کارکنان با میزان تعهد حرفه‌ای آنها رابطه معناداری وجود دارد.", "keywords": ["رضایت شغلی", "مسئولیت حرفه‌ای", "کارکنان", "تعهد شغلی", "جهاد دانشگاهی", "تعهد حرفه‌ای", "سرمایه انسانی"]}
{"id": 158, "body": "قرآن کریم چشمه جوشان معارف الاهی و دلیلی بر حقانیت دین اسلام است ، نه زاییده فکر بشری و نه القائات شیطانی.کتابی که در زمینه معارف و اعتقادات، اخلاق و مواعظ، احکام و سنن حاوی معارفی عظیم و پرمایه است. روایات فراوانی در منابع روایی از پیامبر اکرم( صل الله علیه و آله )و اهل بیت ایشان در تبیین معارف بلند قرآن ارائه گردیده، لیکن در تفاسیر روایی وارد نشده است .همچنین روایات در تفسیر آیات از زاویه‌های گوناگون به آیات نظر داشته و در تفسیر آیات قرآن نقش‌های مختلفی را بر عهده دارند. نوع معرفت حدیث از آیه، به گونه‌شناسی تعبیر شده که موجب ارتباط بیشتر با آیه و تبیین بهتر معارف قرآن توسط احادیث اهل بیت علیهم‌السلام است. این رساله که با عنوان «تفسیر روایی علامه مجلسی» از جزء7 قرآن می باشد، پژوهشی است، نقلی ـ تحلیلی، برای بررسی روایات تفسیری، و هدف از آن، تفسیری مبتنی بر روایات علامه مجلسی ذیل این جزء قرآن در کتاب «بحارالانوار الجامعه لدرر اخبار الائمه الاطهار»، به عنوان بزرگترین دائره المعارف حدیث شیعه که مسائلی چون تفسیر قرآن، را در بر گرفته است.در این تحقیق ضمن ترجمه وبیان روایات تفسیری به گونه‌شناسی روایات تفسیری، ارزش‌گذاری، آسیب‌شناسی روایات معصومین و ازنظر اسنادی ، وهمچنین نکات تفسیری علامه مجلسی که ذیل این جزء قرآن بیان فرموده‌اند، مورد تحقیق و پژوهش قرار گرفته است.با بررسی حدود 63 روایت نقل‌شده ذیل بخشی از سوره مائده و انعام، با حذف روایات تکراری، به ترتیب زیر گونه‌شناسی شده است:گونه مصداقی:12 روایت، گونه مفهومی: 12 روایت، گونه لفظی: 3 روایت، گونه عقلی: 3 روایت، گونه فضای نزول: 7 روایت، گونه شهودی: 3روایت، گونه تمثیلی: 1 روایت، گونه باطنی: 2 روایت، گونه متشابهات: 2 روایت، گونه فقهی: 7 روایت و گونه تصحیح بد فهمی: 1 روایت.  در بررسی آسیب‌های اسناد روایات تفسیری علامه مجلسی ذیل بخشی از سوره مائده و انعام روایات صحیح، موثق، حسن و مابقی ضعیف‌السند می‌باشند. در فصل  چهارم فصل نکات و پیام‌های تفسیری علامه،ایشان جز چند مورد جزیی آن هم در مسائل اعتقادی نظر خاصی ندارند.ایشان مباحث عصمت انبیاء را مطرح کرده اند و نظر خود و علما را در این مورد مطرح کرده اند.", "keywords": ["گونه‌شناسی روایات تفسیری", "تفسیر روایی", "قرآن", "علامه مجلسی"]}
{"id": 159, "body": "یکی از رویکردهای تفسیری در میان قرآن پژوهان، رویکرد فقهی در تفسیر قرآن است. مفسر قرآن با توجه به تخصص و دانش فقهی خود، در مواجهه با آیاتی از قرآن که صبغه فقهی داشته و آیات الاحکام نامیده می شود، تلاش می کند تا به تبیین و توضیح ابعاد چنین آیاتی بپردازد. این مفسران با ملاحظه و دخالت دانش هایی در علوم قرآن مانند سبب نزول، نسخ و قرائت، تفسیری خاص از چنین آیاتی ارائه می دهند. ای بسا ممکن است ما به هنگام تفسیر آیات فقهی توسط مفسر اهل سنت و جماعت با تفسیر آیات توسط مفسر شیعی با تمایزات آشکاری مواجه گردیم. این چنین نگاهی    افزون بر آن که از مبانی و اصول و قواعد تفسیری متفاوتی بین مفسران فریقین حکایت دارد؛ هم چنین بیانگر دیدگاه های گونه گون این چنین مفسرانی در بخش هایی از علوم قرآن مانند دانش های مذکور است. این پژوهش با روش توصیفی و تحلیلی و با مقایسه تطبیقی چهار تفسیر فقهی (فقه القرآن، کنز العرفان، احکام القران جصاص و ابن عربی) ، نقش این دانش های علوم قرآنی را در هنگام تفسیر فقهی آیات و نگاه و نتایج تفسیری متفاوت مفسران را مورد بررسی و تحلیل قرار داده است.", "keywords": ["قرائت", "تفسیر فقهی", "علوم قرآنی", "سبب نزول", "نسخ", "آیات الاحکام"]}
{"id": 160, "body": "پژوهش حاضر به بررسی و مقایسه ماهیت تفکر انتقادی از دیدگاه اسلام و پساساختارگرایی می پردازد. تفکر انتقادی ،با بن مایه ی سنجش آرا ،افکار و ادعاها و همچنین تصمیم گیری صحیح،مورد مطالبه ی فیلسوفان و جامعه شناسان است و از طریق این دو گروه به علوم تربیتی و روان شناسی وارد شده و در کنار مفاهیم دیگری چون روش حل مساله و تفکر خلاق قرار گرفته است.فیلسوفان ،ذات فلسفه را تفکر انتقادی می دانند. پساساختارگرایی به عنوان یکی از شاخه های پست مدرنیسم د رپی نقد ساختارها و بنیان ها و مفروضات ساختارگرای و هر نوع اندیشه ساختارگرایانه است که این مهم بواسطه  تفکر انتقادی و مولفه های آن صورت می گیرد.با توجه به اینکه آموزه های تربیتی و فرهنگی پسا ساختارگرا به سرعت در حال انتشار است بنابراین لزوم آشنایی مسئولین تربیتی با این آموزه ها امری انکارناپذیر است و با توجه به اینکه اندیشه و فرهنگ اسلامی ،به منزله ی امری ریشه دار در تاریخ این مرز و بوم ،محتوا و جهت مشارکت مردم را مشخص می سازد بنابراین نوع نگاه دو رویکرد به تفکر انتقادی ،روشهای تربیت تفکر انتقادی ،موانع رشد تفکر انتقادی و در پایان وجوه افتراق و اشتراک این دو رویکرد با استفاده از منابع موجود و از طریق روش تحلیل کیفی (روش بردی)استخراج و مقایسه گردیده است.نتایج پژوهش نشان می دهد که برخی ناهمخوانی ها در زمینه های مختلف از جمله نفی فراروایت ها ،نفی تمامی الگوها و اسوه های اخلاقی و لزوم نقد آنها از دیدگاه پساساختارگرایی در تضاد با تفکرات اسلامی و تناقض مبانی اسلامی با مبانی تفکر انتقادی و تقاوت د راهداف تفکر انتقادی از دیدگاه اسلامی با تفکر انتقادی از دیدگاه رویکردهای غربی است.همچنین تفکر انتقادی در پساساختارگرایی و کلیه مکاتب غربی در جهت اهداف لیبرالیستی و آزادی فردی است حال آنکه هدف از تفکر انتقادی در اسلام رسیدن به آرمان های الهی و انسانی است.", "keywords": ["فلسفه آموزش و پرورش", "اسلام", "پساساختارگرایی", "تفکر انتقادی", "علوم تربیتی", "تحلیل گفتمان انتقادی", "تفکر خلاق"]}
{"id": 161, "body": "هدف از پژوهش حاضر مقایسه تفکر فلسفی و مهارت های مدیریت زمان در دانش آموزان مدارس عادی و هوشمند شهرستان اسلام آباد غرب بود که با روش توصیفی از نوع توصیفی- علی مقایسه ای انجام گرفت. روش پژوهش توصیفی از نوع علی- مقایسه ای است. جامعه آماری تحقیق حاضر کلیه دانش آموزان مدارس متوسطه اول و متوسطه دوم شهرستان اسلام آباد غرب در سال (1395) به تعداد 6780 بودند. با استفاده از جدول مورگان تعداد 600 نفر به عنوان حجم نمونه برآورد گردید.  تعداد دانش آموزان مدارس عادی 300 نفر و تعداد دانش آموزان مدارس هوشمند  300 نفر بود. در این پژوهش نمونه های آماری دانش آموزان عادی و هوشمند از نظر جنسیت، سن و پایه تحصیلی همتا شدند. ابزار گردآوری داده ها 2 پرسشنامه بود، پرسشنامه محقق ساخته مدیریت زمان و پرسشنامه محقق ساخته تفکر فلسفی بود. روایی صوری و محتوایی پرسشنامه ها مورد تأیید متخصصان قرار گرفت. پایایی پرسشنامه ها از طریق محاسبه ضریب آلفای کرونباخ برای پرسشنامه مدیریت زمان (87/0) و برای پرسشنامه تفکر فلسفی (81/0) برآورد گردید. تجزیه و تحلیل داده ها در دو سطح آمار توصیفی توصیفی و استنباطی (آزمون کالموگروف- اسمیرنف و آزمون تحلیل واریانس تک متغیری) انجام شد. نتایج نشان داد بین تفکر فلسفی و مهارت های مدیریت زمان در دانش آموزان مدارس عادی و هوشمند شهرستان اسلام آباد غرب تفاوت وجود دارد. بین تفکر فلسفی و مهارت های مدیریت زمان در دانش آموزان مدارس عادی و هوشمند شهرستان اسلام آباد غرب رابطه معنی داری وجود دارد.", "keywords": ["مدارس عادی", "مدارس هوشمند", "تفکر فلسفی", "مدیریت زمان"]}
{"id": 162, "body": "جمهوری اسلامی ایران به عنوان یک حکومت مردم سالار محسوب می شود بدین ترتیب باید مقوماتی که برای استمرار نظامهای مردم سالار مطرح است را درون خود داشته باشد. یکی از مهمترین مقوماتی که هر حکومت مردم سالار باید شکلی از آن را درون ساختارهای خود فراهم آورد کثرت گرایی سیاسی است. کثرت گرایی سیاسی فرایند پایان ناپذیر رقابت بین نیروهایی است که نماینده علایق و منافع اجتماعی مختلف هستند و به صورت مسالمت آمیز برای کسب قدرت، حفظ قدرت و نفوذ در قدرت فعالیت می کنند، هرچند از دسترسی به منابع قدرت یکسان برخوردار نیستند. براساس چنین تعریفی کثرت گرایی طیف وسیعی از نهادها و کنش ها و سیر تحول تاریخی آن ها را دربرمی گیرد و بررسی کثرت گرایی سیاسی مطالعه کل این مجموعه ها را شامل خواهد شد.بررسی کثرت گرایی سیاسی در این تحقیق به واسطه مطالعه ای که حول ادبیات کثرت گرایی سیاسی در میان نظریات اندیشمندان مختلف و مکاتبی که به این موضوع پرداخته اند صورت گرفته است. حاصل مطالعات صورت گرفته، گزینش پنج شاخص «توزیع قدرت سیاسی»، «وجود ساختار دموکراتیک»، «تفکیک قوا»، «مشارکت سیاسی» و «رقابت سیاسی مسالمت آمیز» بود که به عنوان مهم ترین شاخص های کثرت گرایی سیاسی در نظر گرفته شد. شناساسی و گزینش و بررسی این پنج شاخص به منظور اثبات وجود آن ها درون جمهوری اسلامی ایران و سیر تاریخی آن از آغاز جمهوری اسلامی تا کنون، کل تلاش صورت گرفته در این پژوهش را شامل می شود.با عنایت به اهمیت کثرت گرایی سیاسی در حکومت های مردم سالار، مسئله نوشتار حاضر بررسی کثرت گرایی سیاسی در جمهوری اسلامی ایران است، و سعی دارد به این پرسش پاسخ دهد که، کثرت گرایی سیاسی در جمهوری اسلامی ایران به چه شکلی تعیین یافته است؟ فرضیه ای که برای پاسخ به این پرسش درنظر گرفته شده است اینکه، کثرت گرایی سیاسی به معنای پنج شاخص توزیع قدرت سیاسی، وجود ساختار دموکراتیک، تفکیک قوا، مشارکت سیاسی و رقابت سیاسی مسالمت آمیز به رغم شدت و ضعف های آن ها در جمهوری اسلامی شکلی نهادینه شده به خود گرفته است. هدف از چنین پژوهشی مطالعه کثرت گرایی سیاسی به عنوان یکی از مهم ترین مقومات مردم سالاری در جمهوری اسلامی ایران است. ضرورت چنین پژوهشی فقدان پژوهش های درخور توجه در مورد موضوع مورد مطالعه است. روش تحقیق در این پژوهش تحلیل ثانویه بوده است. در نهایت یافته های پژوهش حکایت از آن دارد که، کثرت گرایی سیاسی در هر حکومتی بر بستری از شاخص ها استوار است و شدت و ضعف آن به واسطه تقویت و یا تضعیف این شاخص ها صورت می پذیرد؛ در مورد جمهوری اسلامی هم می توان اذعان نمود که کثرت گرایی سیاسی در سیر تاریخی آن شکلی نهادینه شده به خود گرفته است و این مهم تداوم مردم سالای را در کشور ممکن کرده است.", "keywords": ["کثرت‌گرایی سیاسی", "توزیع قدرت سیاسی", "تفکیک قوا", "جمهوری اسلامی", "ساختار دموکراتیک", "رقابت سیاسی", "مشارکت سیاسی"]}
{"id": 163, "body": "اکثر حکومتهای دنیا تفکیک قوا را پذیرفته اند و آن را روشی برای جلوگیری از فساد و سوء استفاده از قدرت می دانند. در نظام جمهوری اسلامی هم این مسئله مورد قبول واقع شده است. عدّه ای از علمای اسلامی در تلاش بوده اند تا این اصل را اصلی اسلامی جلوه داده و آن را در اسلام مسبوق به سابقه بدانند، امّا با توجه به بستر های طرح این نظریه و نحوه تکامل آن می توان آن را یک نظریه اعتباری و بشری دانست که به منظور جلوگیری از تجمیع قوا و با هدف توزیع قدرت پیشنهاد شده است و البته پس از طرح و ارائه مورد توجّه برخی از علمای اسلامی قرار گرفته و در نهضت مشروطه مورد امعان نظر بوده و در قانون اساسی مشروطه نیز گنجانده شده است.از طرفی انسان شناسی اسلامی و نظریه ابتنای قدرت در حاکمیت اسلامی بر مبنای انسان کامل در اینجا نیز محور اصلی و محتوای عمده سیستم حاکمیتی کشور ما می باشد. بدین ترتیب و با این تحلیل تطبیقی به خوبی می توان موضوع انسان شناسی، دین گریزی و دین گرایی و بومی سازی نظریات حاکمیتی و حکومتی، از جمله اصل تفکیک قوا را به فراخور احوالات مذهبی اعتقادی، فرهنگی و حتی اقتصادی و اجتماعی جوامع مورد مشاهده و بررسی قرار داد و خود را از تقلید بی چون و چرا نسبت به یقین های زمان که در واقع بیش از آن که حقیقت باشند، در واقع اعتباریات و متغیرات ناشی از دیدگاه های خاص حاکم بر جهان هستند رهانیده و به الگویی متناسب رسید تا زمینه حرکت پویا و رو به جلوی در مباحث عمیق حقوق عمومی هرچه بیشتر فراهم شود.در این پژوهش یا هدف تحلیل مفهوم، ماهیت و هدف تفکیک قوا  در حقوق مدرن و تطبیق آن با فقه سیاسی شیعه وتحلیل نظریات تفکیک قوا در فقه سیاسی شیعه در جوامع امروزی و قابلیت اجرایی آن بر آن بودیم تا تفکیک قوا در پرتو فقه سیاسی را مورد بررسی قرار دهیم.", "keywords": ["فقه سیاسی", "تفکیک قوا", "هدف", "تشیع", "قدرت", "مفهوم", "تحلیل انتقادی"]}
{"id": 164, "body": "فرهنگ در تعابیر مختلف یک معنای اعتباری در متن اجتماع انسانی به شمار می رود که به نوعی برآمده از بایدها و نبایدهای مبتنی بر حقایقی است که در نهاد اجتماع بشری و بر محوریت نیاز های یک جامعه مدنی، در ابعاد فردی و اجتماعی، به تدریج حاکم بر اخلاق و رفتارهای انسانی شده و هویت این اجتماع به حساب می رود؛ مهندسی فرهنگی یک رویکرد سیستمی، به معنای طرّاحی، سازماندهی و معماری ساختاری برای جا نمایی اجزاء فرهنگ، اعم از فرهنگ ملی، فرهنگ عمومی، فرهنگ تخصصی و فرهنگ سازمانی است که درصدد تنظیم روابط این اجزاء و تبیین نقاط ضعف و قوت آن در این سیستم می باشد.در مقابل مکاتب بشری، قرآن کریم برای فرهنگ، اندیشه، اخلاق و باورهای انسانی قائل به اصالتی حقیقی است که در پرتو اعتبارات(بایدها و نبایدها) همواره متناسب با فطرت بشر، در چهارچوبی نمای کلی زندگی انسان و تمام اجزاء فرهنگ را برای فرد و اجتماع هر دو لحاظ نموده و در نهایت دقت و کمال مولّفه های فکری و بنیادین یک فرهنگ متعالی را تشریع و معرفی کرده است که می توان این نمای کلی را در سه محور حقیقی خدا، انسان و نظام هستی، پایه ریزی نمود و پایبندی به اعتبارات قرآنی روابط این سه با هم را از مهم ترین مولفه های مهندسی فرهنگی قرآن در تحقق مدینه فاضله و تمدن مبتنی بر یک نگرش توحیدی به شمار آورد که در ایدئولوژی خود، اجتماع را به سوی این مطلوب یعنی تحقق تمدن اسلامی سوق می دهد.لذا این پژوهش با رویکردی ایجابی درصدد تبیین تحلیلی هندسه اصول فرهنگی برآمده از متن قرآن در چهارچوبی سیستمی می باشد که اجزای این سیستم، معانی حقیقی ثابت و فطری انسانی است؛ که با دو رکن معرفت و قاعده لطف درصدد حاکمیت ارزش های انسانی بر حوزه های مختلف یک جامعه می باشد که از راه تکیه بر کرامت انسان و جایگاه او در جهان بینی قرآن، محقق می گردد.", "keywords": ["مدینه فاضله", "فرهنگ", "قرآن کریم", "تمدن اسلامی", "مهندسی فرهنگی"]}
{"id": 165, "body": "اصل توحید، یک امر الهی است‌ که خداوند، توسط همه‌ی پیامبران خود، بشر را به یگانگی و پرستش خود فراخوانده است. توحید عملی یکی از مهم‌ترین نتایج خداشناسی محسوب می‌گردد در واقع، یکی از مهم‌ترین اهداف پیامبران، رساندن انسان به توحید عملی است. توحید در عمل، آثار و برآیندی بر انسان و جامعه دارد و در دنیا و آخرت بروز و ظهور می-کند. درسخنان امام سجاد(علیه‌السلام)، به ویژه صحیفه سجادیه، جملات فراوانی وجود داردکه راه‌های رسیدن به توحید را در عمل نشان‌ می‌دهد. امام‌ علی‌‌بن‌الحسین(علیه‌السلام) بسیاری از نکات و آموزه‌های مهم توحیدی را در شکل و قواره‌ی دعا مطرح فرموده است. این پژوهش با روش توصیفی _ تحلیلی و با رویکرد کتابخانه ای _ اسنادی به بررسی راه‌های رسیدن به توحید عملی در آثار امام سجاد (علیه السلام) پرداخته است. راه‌های بدست آمده عبارتند از: شکرگذاری از خداوند، شمارش نعمت‌های الهی، اظهار نیاز به خداوند و چشم‌پوشی از خلق، یگانه دانستن خداوند ، نیت خالص و اعمال ‌صالح،  ایمان و یقین، امیدواری به خدا، اطاعت و بندگی خداوند، دوری از گناه و رعایت تقوا، توبه به درگاه خداوند، دعا و ذکر خداوند متعال، ترس از خداوند و خضوع در برابر او، پناه بردن به خدا، طلب یاری از خداوند و طلب خشنودی خداوند.", "keywords": ["علی‌‌بن حسین ( ع )، امام چهارم", "خداشناسی", "صحیفه سجادیه", "توحید عملی", "توحید عملی"]}
{"id": 166, "body": "مفهوم رانت یکی از مهمترین مولفه های درک کشورهای نفتی می باشد. رانت به مثابه یک اصلاح اقتصادی به درآمدهایی گفته می شود که بدون تلاش یدی و فکری بدست می آید. طبق گقته ببلاوی دولت های که 42 درصد از درآمدشان از یک یا چند ماده خام بدست آید دولت رانتیر خوانده می شود که این رانت منشا خارجی دارد و با فرایند تولیدی داخلی پیوند ندارد و دولت انحصار دریافت آن را داراست و بدین ترتیب تنها درصد کمی از نیروی کار درگیر تولید رانت هستند. این مفهوم بر ماهیت دولت در جمهوری اسلامی ایران نیز تاثیرگذار بوده و باعث تحولاتی در عرصه سیاسی و  اجتماعی بصورت مانعی در برابر توسعه شده است. در این رساله سعی بر آن است به این سوال پاسخ داده شود که دولت رانتیر چه تاثیری بر توسعه سیاسی و توسعه اقتصادی- اجتماعی در جمهوری اسلامی داشته است؟ برای پاسخ به این سوال می توان این فرضیه را با استفاده از نظریه دولت رانتیر ببلاوی و لوسیانی مطرح کرد که دولت رانتیر با کمک سایر عوامل دیگر باعث عدم توسعه سیاسی و اجتماعی در جمهوری اسلامی شده است. در بعد سیاسی رانت بر ساخت دولت و دموکراسی اثرگذار بوده است. ساخت متمرکز، روحیه رانتی در بین نخبگان و سیاست خارجی تجدید نظر طلبانه از تاثیرات رانت بر ساخت دولت در جمهوری سلامی می باشد. در بعد دموکراسی، دولت با نگرفتن مالیات گسترده و صرف مخارج عظیم در جامعه باعث عدم شکل گیری گروههای مستقل شده است. همچنین با ایجاد هزینه های زیاد نظامی و در عین حال طراحی برنامه های نوسازی دخالت گسترده ای در جامعه انجام می‌دهد که باعث عدم توسعه سیاسی شده است. احزاب وابسته به دولت، مشروعیت مبتنی بر توزیع رانت، مشارکت توده ای و تجهیزی و کنترل وسائل ارتباطی از تاثیرات رانت بر وجوه دموکراسی است که توسعه سیاسی را به تعویق انداخته است. در بعد اجتماعی رانت بر جامعه مدنی و بوروکراسی تاثیر داشته است و ضعف تشکل و نبود جامعه مدنی از طریق سطح نازل سرمایه اجتماعی و توسعه انسانی پایین در عدم توسعه اجتماعی موثر عمل کرده است. همچنین رشد بورکراسی و دخالت دولت در عرصه اقتصاد باعث فساد گسترده در سطح جامعه شده است.", "keywords": ["مشروعیت", "سرمایه اجتماعی", "دولت رانتی", "توسعه اجتماعی", "دولت رانتیر", "نظام‌های سیاسی", "رانت", "توسعه سیاسی", "مشارکت سیاسی", "جمهوری اسلامی ایران", "رانت خواری", "جمهوری اسلامی ایران"]}
{"id": 167, "body": "طی سال های اخیر، رابطه میان توسعه مالی1 و رشد اقتصادی بطور گسترده ای مورد تجزیه و تحلیل قرار گرفته است . سوال اساسی این است که آیا توسعه مالی موجب تسریع و تسهیل رشد اقتصادی می شود؟ ارتباط نظری میان توسعه مالی و رشد اقتصادی به مطالعه شومپیتر ( 1934) مربوط می شود . وی خدمات واسطه گری مالی را از ملزومات اساسی توسعه اقتصادی تلقی می کند. اکثر الگوهایی که ارتباط میان خدمات مالی و رشد اقتصادی را بررسی می کنند، در چارچوب مدل های نئوشومپیتری دسته بندی می شوند. کارکرد مالی در این الگوها از دو کانال نرخ انباشت سرمایه و نرخ نوآوری، بر رشد پایدار اقتصادی اثر می گذارد. تفاوت این الگوها با مدل ها ی رشد برون زا  عمدتاً مربوط به جایگاه تغییرات فن آورانه است . همچنین در مدل های درون زا، با فرض بازدهی غیر نزولی، سیاست های اقتصادی و اجتماعی از طریق اثرگذاری بر انباشت سرمایه انسانی و فیزیکی و همچنین کارایی عوامل تولید، بر رشد بلندمدت اقتصادی موثر هستند (گارا و همکارانش ، 2010)", "keywords": ["توسعه مالی", "نرخ نوآوری", "رشد اقتصادی", "نرخ انباشت سرمایه", "سرمایه‌گذاری"]}
{"id": 168, "body": "امروزه از طرق مختلف اطلاعات و داده های مورد نیاز کشورها در خصوص برنامه های نظامی و اقتصادی و فرهنگی و اقدامات سیاسی سایر کشورها بدست می آید و یکی از این جرایم جاسوسی است.بنابراین این تحقیق با هدف مقایسه جرم جاسوسی در فضای سایبری و سنتی ازمنظر فقه و حقوق با رویکرد به قانون مجازات اسلامی مصوب 1392 انجام پذیرفته است.این تحقیق به لحاظ هدف کاربردی و به روش توصیفی - تحلیلی انجام شده است و اطلاعات مورد نیاز در این تحقیق با استفاده از منابع کتابخانه ای و اسناد و مدارک معتبر و دسته اول گردآوری گردیده و از درگاه های اینترنتی معتبر نیز در این زمینه استفاده شده است. در نتیجه نهایی تحقیق بر اساس اطلاعات بدست آمده میتوان گفت ارکان تشکیل دهنده جاسوسی در فضای مجازی در قانون مجازات اسلامی مصوب سال 1392 همان سه رکن قانونی مواد (3 و 4 و 5) قانون جرائم رایانه ای و مواد(64 و 75) قانون تجارت الکترونیکی می باشند و جاسوسی سایبری و سنتی از لحاظ ماهیت با یکدیگر متفاوتند. همچنین از منظر فقه اسلامی تجسس در حریم خصوصی افراد در قالب جاسوسی سنتی و رایانه ای امری حرام و غیر اخلاقی بوده ولی اگر غرض از جاسوسی در فضای سایبری و سنتی حفظ نظام اسلامی و ارتقاء عدالت اسلامی از طریق شناسایی مفسدین و خائنین باشد در این صورت جاسوسی در هر دو فضا نه تنها حرام و غیر اخلاقی نبوده، بلکه واجب می شود. و جرم جاسوسی در فضای سایبری و سنتی ازمنظر فقه و حقوق با رویکرد به قانون مجازات اسلامی مصوب 1392 به لحاظ ماهیت با همدیگر متفاوت بوده و رکن مادی آنها شامل ورود، نقض تدابیر امنیتی، دسترسی به داده ها و در دسترس قراردادن داده ها و رکن معنوی آنها عبارت از علم و آگاهی و قصد در انجام بزه میباشد.", "keywords": ["فضای سایبری", "فقه و حقوق", "فضای سنتی", "جاسوسی", "قانون مجازات اسلامی"]}
{"id": 169, "body": "جرایم ناموفق در حقوق کیفری از اهمیت ویژه ای برخوردار می باشند ؛ چرا که از یک طرف با حقوق فرد متهم و از طرف دیگر با حقوق جامعه مواجه هستیم بنابراین حساسیت و دقت خاصی را ایجاب می کند . قانونگذار در قانون مجازات اسلامی ، جرایم ناموفق را در دو قسم که شامل : شروع به جرم و در حکم شروع به جرم می باشند ، بیان کرده است ، در حالی که حقوقدانان این جرایم را در سه قسم که شامل 1-شروع به جرم 2- جرم عقیم 3- جرم محال هستند بیان کرده اند و هر کدام در مورد مجازات یا عدم مجازات این جرایم نظریه ای خاص ارائه داده اند ، به علت همین تردیدها در مورد واکنش کیفری علیه مرتکب این جرایم ، به بررسی مبانی جرم انگاری در حقوق اسلام که از سویی ، به عدالت و استحقاق مجرم و از سوی دیگر به نتایج حاصل از اجرای مجازات که عبارتند از بازدارندگی ، اصلاح و تربیت ، حفظ نظام اجتماعی و تهذیب مجرم از گناه است ، توجه دارد ، پرداخته شده است که بر اساس آن ، مرتکب این جرایم مستحق مجازاتی متناسب با نوع جرم ارتکابی می باشند و به دلیل اینکه مرتکب این جرایم دارای حالت خطرناک می باشند نباید بدون واکنش کیفری رها کرد تا بدین وسیله از افزایش جرایم ارتکابی در سطح جامعه جلوگیری شود و همچنین مبانی فقهی این جرایم مورد بررسی قرار گرفته است و بر خلاف گفته ی برخی  که جرایم ناموفق را با مقدمه ی حرام و تجری منطبق می دانند مشخص می شود که جرایم ناموفق همان تعزیرات اسلامی در فقه می باشند که فقها به صورت دقیق ماهیت آن را بیان کرده اند .", "keywords": ["جرم محال", "تعزیرات", "جرم عقیم", "جرم‌ناموفق", "شروع به جرم"]}
{"id": 170, "body": "جرایم جمع جرم عبارت است از انجام دادن فعل یا گفتن قولی  که شارع منع کرده و برای آن کیفر قرار داده در قانون جرم را هر رفتاری اعم ار فعل یا ترک فعل که در قانون برای آن مجازات تعیین شده باشد و به نوعی باعث ضربه به جامعه و اجتماع شود و در نوع جرم علیه امنیت ملی جرم به گونه ای است که عل نظم وحاکمیت و تمامیت ارضی کشور است و باتوجه به اهمیتی که این موضوع دارد ما برآنیم که موضوع جرم را در فقه امامیه و حنفیه و قوانین موضوعه مورد بررسی قرار دهیم ولی به جهت گستردگی مطالب وموارد در این تحقیق به بررسی جرم علیه امنیت ملی واینکه جرایم علیه امنیت ملی جز حدود شرعی هستند یا تعزیرات وماهیت جرم در فقه امامیه وحنفیه و قوانین موضوعه امنیت ملی عبارت است از توانایی یک کشور در دفع تهدیدهای داخلی وخارجی علیه حیات سیاسی یا منافع ملی خودفقه امامیه بیان نظرات مختلف فقهای قدیم وفقهای متاخر امامی وشیعه استفقه حنفیه  بیان نظرات فقهی فقهای مذهب حنفی اهل تسنن است.قوانین موضوعه بیان قوانین ومقررات  قانونی در مورد جرم ومیزان وملاک جرم ومجازات ان است وشامل مباحث حقوقی و قانونی موضوع مورد نظر می‌باشد.تحقیقات این نوشتار بررسی ماهیت جرم علیه امنیت ملی در فقه امامیه وحنفیه وقوانین موضوعه  می باشد .", "keywords": ["امنیت ملی", "فقه امامیه", "قوانین موضوعه", "جرم", "فقه حنفیه"]}
{"id": 171, "body": "چکیده نهضت نقد تاریخی کتاب مقدس تأثیر شگرفی بر عقاید مسیحیان نسبت به اعتبار اصل کتاب مقدس و اصالت متن آن گذاشت و آنان را برآن داشت تا به آسمانی نبودن کتاب خود معترف باشند؛ قرآن پژوهان غربی در صدد تطبیق این روش بر قرآن برآمدند و به انکار سلامت قرآن و القای شبهه تحریف روی آوردند. در این رویکرد، دو مسئله «جمع قرآن» و « اختلاف قرائات»؛ از مسائل مهم تاریخ قرآن؛ موضوع تحقیق و تحلیل بسیاری از مستشرقان قرارگرفته است. در پژوهش حاضر از میان مستشرقان قرآن پژوه، دیدگاه تئودور نولدکه، ریچارد بل، رژی بلاشر و جان برتون در موضوع جمع قرآن و دیدگاه ایگناس گلدزیهر، نولدکه و برتون در موضوع اختلاف قرائات تبیین و بررسی می‌گردد و در هر بخش، دیدگاه علمای شیعه و اهل سنت نیز مطرح و با رویکرد قرآن پژوهان غربی مقایسه می‌شود؛ تا تفاوت دیدگاه مستشرقان با مسلمانان، و نیز تفاوت دیدگاه شیعه و اهل سنت روشن گردد. از نتایج تحقیق حاضر آن است که شواهد و قرائنی که مستشرقان با استناد به آنها، در موضوع جمع قرآن و اختلاف قرائات به دنبال ایجاد تردید در اعتبار اصالت قرآن بودند، ناتمام است و چنین نتیجه‌ای را در پی ندارد؛ این شواهد و قرائن در طول تحقیق، تبیین و نقد شده است. نتیجه دیگر تحقیق حاضر آن است که شواهد و قرائن مستشرقان، غالباً برگرفته از دیدگاه‌های مشهور اهل سنت در موضوع جمع قرآن و اختلاف قرائات است؛ دیدگاه‌های شیعه در این دو موضوع، نقد کمتر و دستاویز اندکی برای مستشرقان قرآن پژوه داشته استکلید‌ واژه‌ها : جمع قرآن، اختلاف قرائات، تئودور نولدکه، رژی بلاشر، جان برتون، ایگناس گلدزیهر، ریچارد بل", "keywords": ["اختلاف قرائات", "اختلاف قرائات", "جمع قرآن", "تئودور نولدکه", "جمع قرآن ،"]}
{"id": 172, "body": "سازمان بین‌المللی کار برای ترویج عدالت اجتماعی و اجرای حقوق بشر به رسمیت شناخته شده بین‌المللی در زمینه کار فعالیت می‌نماید. این سازمان ملاک‌های جهانی کار را در چهارچوب مقاوله نامه‌ها و توصیه‌نامه‌هایی معین می‌کند. 8 مورداز مقاوله‌نامه‌ها‌ی سازمان بین‌المللی کارجنبه حقوق بشری دارند و بنیادین می‌باشند که حتی اگر کشوری به آنها ملحق نشده باشند ملزم به اجرای آنها می‌باشند. ایران از اعضای سازمان بین‌المللی کار می‌باشد و13 مقاوله‌نامه سازمان بین‌المللی کار را پذیرفته که از مقاوله‌نامه‌های حقوق بنیادین5 مورد راپذیرفته است. موضوع بررسی شده: جمهوری اسلامی ایران و مقاوله‌نامه‌های سازمان بین‌المللی کار:موانع وچالش‌ها؛ با فرضیه:1- مبانی اجرایی ومختلف موجب عدم اجرای مناسب ویاعدم عضویت جمهوری اسلامی ایران در مقاوله‌نامه‌های سازمان بین‌المللی کار شده است.2- مبانی قانونی مختلف موجب عدم اجرای مناسب ویاعدم عضویت جمهوری اسلامی ایران در مقاوله‌نامه‌های سازمان بین‌المللی کار شده است.مقاوله 111 (منع تبعیض در استخدام واشتغال) و100 (مزد برابر زن ومرد) که بطور کامل اجرا نمی‌شوند و باعث چالش بین ایران و ارکان سازمان بین‌المللی کارشده‌اند، تمهیدات اجرایی صورت گرفته در ایران نسبت به اشتغال زنان موجب خارج شدن ایران از پاراگراف ویژه در خصوص مقاوله‌نامه 111 شد.ضرورت پیوستن به مقاوله‌نامه‌ها: جنبه حقوق بشری داشتن و کمک به صلح جهانی و جنبه اقتصادی و شرط پیوستن به سازمان تجارت جهانی؛ تاثیرات منفی عدم اجرای مقاوله‌نامه‌ها: چالش باکمیته اعتبار نامه‌ها با کمیته آزادی تشکل سازمان بین‌المللی کار، انصراف ایران ازکاندیداتوری ریاست سازمان بین المللی کار، عدم ارائه کمک فنی و مالی سازمان بین‌المللی کار به ایران؛ تمهیدات اجرایی صورت گرفته: تشکیل کار گروه ملی نظارت براجرای استانداردها،ارسال گزارشات به سازمان بین‌المللی کار‌، سازمان‌دهی اتباع بیگانه، تمهیدات اجرایی کار شایسته، بهبودی روابط ایران وسازمان بین‌المللی کار، پیشنهاد کمک مالی وفنی به ایران، توافق با کار فرمایان، دستور جدید رئیس جمهور مبنی بر اصلاح قانون کاردربررسی تطبیقی مقاوله‌نامه 138، 87 و 98 با قانون اساسی، قانون کار، آیین‌نامه اجرایی وجرایم ومجازات درزمینه کار؛ دررابطه با مقاوله‌نامه 98 و 138در قوانین ایران مشکل اساسی وجود ندارد وایران می‌تواند بی‌آنکه مشکلی بوجود بیاید این دو را بپذیرد ولی مقاوله‌نامه 87 در تضاد با قانون کار وآیین‌نامه اجرای آن می‌باشد. در صورت اصلاح فصل شش قانون کار و آئین‌نامه اجرایی آن امکان پیوستن به مقاوله‌نامه 87 سازمان بین‌المللی کار وجود دارد.", "keywords": ["قانون کار", "سازمان بین‌المللی کار", "عدالت اجتماعی", "مقاوله‌نامه", "حقوق‌بشر", "اشتغال زنان", "صلح جهانی", "سازمان بین‌المللی کار", "جمهوری اسلامی ایران"]}
{"id": 173, "body": "دراین ‌پایان‌نامه ‌به‌ بررسی سیاست خارجی جمهوری اسلامی ایران وسازمان کنفرانس اسلامی وجایگاه سازمان کنفرانس اسلامی درنظام بین الملل ونیزدربین کشورهای اسلامی خصوصا جمهوری اسلامی ایران ومتقابلا جایگاه سیاست خارجی جمهوری اسلامی ایران درسازمان کنفرانس اسلامی وسپس نظام بین الملل می پردازیم. درعصرحاضرکه دهه دوم قرن بیست ویکم است سازمان کنفرانس اسلامی دارای پتانسیل های مختلفی درجهان اسلام ونظام بین الملل است وجمهوری اسلامی نیز دارای ظرفیت های فوق العاده ای درسطح منطقه وجهان اسلام ونظام بین الملل است. باتوجه به این مهم، سوال اصلی دراین تحقیق اینست که: آیا سازمان کنفرانس اسلامی بااین شرایط جهانی که امروزدردنیا حاکم است توانسته درجایگاه واقعی خودقرارگیردونقش اصلی خودراایفانماید؟وآیادرمناسبات قدرت درجامعه بین المللی جایگاه تاثیرگزاری داشته است یاخیر؟ وآیاایران درسیاست خارجی خودتوانسته جایگاه خودرادرسازمان کنفرانس اسلامی بدست آورد ودرمناسبات قدرت منطقه ای وبین المللی تاثیرگزارباشد؟  وجه تعامل این دو درچه زمینه هایی بوده است؟   واساسا درچه زمینه های توفیق داشته ودرچه مواردی باچالش مواجه بوده است؟  به نظرمی رسدکه فعالیت دیپلماتیک جمهوری اسلامی ایران درسازمان کنفرانس اسلامی دردوران پس ازانقلاب ودرسه برهه حساس آن یعنی دوران پیروزی انقلاب اسلامی ایران ودوران هشت سال دفاع مقدس ونیزدوران پس ازجنگ تحمیلی یعنی ازدوران سازندگی تاکنون، ازدیگرفعالیت ها وپیمان های منطقه ای وبین المللی بهتروقوی تر وچشمگیرتر بوده است.  مخصوصادرمرحله ای ازتاریخ سیاسی کشورایران که تلاش فراوانی گردیدتاسیاست تنش زدائی وبرطرف کردن سوء تفاهمات موجودباکشورهای منطقه حوزه خلیج فارس واعراب وجهان اسلام رااجرانماید. فضای اطمینان وهمکاری که دراین دوران باارزش ایجادنموده است خودباعث شده زمینه موفقیت درمسائل دیگرنیزفراهم گردد. نتیجه اینکه سیاست خارجی جمهوری اسلامی ایران می توانددرتقویت این سازمان گامهای موثری بردارد. از جمله سیاست های راهبردی که می توان در راستای انسجام و اتحاد هرچه بیشتر میان جمهوری اسلامی ایران وسازمان کنفرانس اسلامی وبه تبع آن کشورهای اسلامی انجام داد: ایجاد بازار مشترک اسلامی، ایجاد مراکز تلوزیونی و رسانه ای مشترک، ایجاد مراکز دانشگاهی و علمی مشترک وتبادل فناوری میان کشور های اسلامی وغیره می باشد. دراین تحقیق بااستفاده ازشیوه مطالعات کتابخانه ای-توصیفی وتحقیق ازنوع علی، درپی جواب سئوالات مطرح شده خواهیم بود. تعامل سازمان کنفرانس اسلامی با جمهوری اسلامی ایران ومتقابلا رابطه وهمکاری جمهوری اسلامی ایران باسازمان کنفرانس اسلامی وسیاست خارجی این کشورموردبررسی وتحلیل قرارمی گیرد.", "keywords": ["سیاست خارجی", "کشورهای اسلامی", "جهان اسلام", "انقلاب اسلامی", "نظام بین‌المللی", "خلیج‌فارس", "سازمان کنفرانس اسلامی", "تنش‌زدایی‌ بین‌المللی‌", "سازمان کنفرانس اسلامی", "جمهوری اسلامی ایران"]}
{"id": 174, "body": "جمهوری اسلامی ایران می تواند از طریق تعامل با سازمان های بین المللی ، بخشی از اهداف سیاست خارجی خود را محقق سازد . گرچه در نگاه برخی ، جنبش عدم تعهد در قالب یک سازمان بین المللی نمی گنجد اما از آنجائیکه به لحاظ تعداد اعضا ، آرمانها واهداف از گستره وسیعی برخودار است ؛ می تواند در محقق شدن اهداف سیاست خارجی ایران بسیار موثر واقع شود .نظر به اینکه جنبش عدم تعهد با حدود 120 عضو ، پس از سازمان متحد از  بزرگترین سازمان های بین المللی است وبا توجه به اینکه جنبش عدم تعهد از آغاز فعالیتش ، پیگیر اهداف کشورهای جهان سوم بوده ؛ وجمهوری اسلامی ایران نیز در دوره ای سه ساله ریاست این جنبش  به عهده داشته است ؛ فرصتی را فراهم آورده تا ایران بتواند اهداف خود را در قالب این جنبش پیگیری کند . ما در این پایان نامه از سویی به بررسی اهداف سیاست خارجی ایران پرداخته واز سویی دیگر به بررسی اهداف وظرفیت های جنبش پرداخته شد تا در نهایت بتوان با توجه به اهداف این دو  بازیگر بین المللی ، الزامات سیاسی ،اقتصادی فرهنگی و امنیتی را برای مناسبات این دو را تشریح نمود .", "keywords": ["سیاست خارجی", "جنبش عدم تعهد", "سازمان‌های بین‌المللی", "جهان سوم", "جمهوری اسلامی ایران"]}
{"id": 175, "body": "تحقیق حاضر به بررسی تاثیر نظام آموزشی بر توسعه مهارتهای شغلی منابع انسانی در سازمان جهاد سازندگی استان سیستان و بلوچستان میپردازد. بدین منظور سه پارامتر که در توسعه مهارتهای شغلی کارکنان تاثیر داشته اند در قالب سه فرضیه مورد ارزیابی قرا رگرفته است: 1 - آیا نظام آموزشی سازمان جهاد سازندگی باعث افزایش دانش شغلی کارکنان می شود. 2 - آیا نظام آموزشی سازمان جهاد سازندگی باعث افزایش مهارت شغلی کارکنان میشود. 3 - آیا نظام آموزشی سازمان جهاد سازندگی باعث افزایش رفتار مطلوب شغلی کارکنان می شود.", "keywords": ["نیروی انسانی", "جهاد سازندگی", "استان سیستان و بلوچستان", "کارکنان", "مهارت شغلی", "آموزش"]}
{"id": 176, "body": "توجه به آرای علمی و فقهی فقهای متقدم مثل ابن‌شهرآشوب سهم ویژه‌ای در شناسایی منش و روش فقاهتی بزرگان شیعه در این عرصه دارد. ابن‌شهرآشوب از افرادی است که جامع علوم گوناگون همچون تاریخ، حدیث، تفسیر و ... بوده و دارای تألیفات منحصر به فردی است. ابن‌شهرآشوب منابع و مآخذ فقهی خود را در برداشت از آیات فقهی مشخص نکرده ولی با توجه به مطالعه و پژوهشی که در دو بخش جهاد و امر به معروف و نهی از منکر این کتاب صورت گرفت می‌توان اذعان نمود که کتب فقهی و تفسیر شیخ طوسی و تفسیر مجمع البیان شیخ طبرسی بیشتر از سایر کتب مورد عنایت وی بوده است. این پژوهش با محوریت روش تحلیلی و توصیفی به دستاوردها و نکاتی در زمینه‌ی آرای او رسیده که بدین شرح است: ابن شهرآشوب در خصوص باب جهاد در مسایلی همچون وجوب کفایی جهاد، امنیت مالی وجانی کفار در ازای اسلام آوری، کیفیت أخذ جزیه از اهل کتاب و ... با مشهور فقهای متقدم و اهل تسنن هم نظر بوده و در مسائلی همچون کشتن راهبان اسیر شده و پیرمردان و وضعیت فقهی مکه و تغییر دین کافر ذمی دیدگاهی متفاوت داشته و در مجموع، قلم گزیده‌نویس وی در بخش جهاد، تحت تأثیر اندیشه‌های شیخ طوسی بوده است. در باب امر به معروف و نهی از منکر نیز نظرات ویژه‌ای داشته و به عنوان نمونه همانند شیخ طوسی و برخلاف بسیاری از فقها و متکلمین قائل به وجوب عینی شده و در ارزیابی مختصر خود درباره‌ی آیات مرتبط با این باب، مسائلی همچون اجبار در ارتداد، وجوب دفاع از حریم شخصی و جواز تقیه را متذکر شده که ارتباط آن با موضوع امر به معروف و نهی از منکر روشن نیست.", "keywords": ["امر به معروف", "ابن شهرآشوب", "آرای فقهی", "جهاد", "نهی از منکر"]}
{"id": 177, "body": "درمطالعه حاضر،اعجاز علمی قرآن،طی مباحثی شامل یک مقدمه و پنج فصل به‌شرح زیر،بررسی و تدوین گردیده است. در فصل اول، کلیاتی پیرامون تفسیر و اعجاز علمی قرآن، اعم از مفاهیم، تاریخچه، معیارهای صحیح، نظرات دانشمندان، آسیب شناسی، و اثرات و فواید این‌دو، مطرح، و نتیجه گیری شده است‌که بررسی اعجاز علمی قرآن، نه تنها مذموم نیست، بلکه تحت شرایط صحیح، خدمتی گرانبها به‌قرآن کریم می‌باشد.در فصل دوم ، آیات قرآن در رابطه با سه موضوع منشاء پیدایش جهان ،انبساط عا‌لم و آینده جهان ، از نظر تفسیری بررسی شده ،سپس ، فرضیات علمی در موضوعات فوق مورد بحث قرار گرفته،در پایان،اعجاز علمی قرآن در مورد انبساط عالم، به‌اثبات رسیده است . در فصل سوم، آیات قرآنی  در زمینه حرکت‌های خورشیدی از نظر تفسیری وعلوم روز بررسی ، و نهایتا بعضی از این حرکت‌ها که درکتب مقدس به آن اشاره نشده ،اعجاز علمی قرآن تلقی گردیده است. در فصل چهارم ،به ظرافت‌های آیات قرآن در مورد حرکت‌های ماه ، و انواع این حرکت‌ها از نظر علمی پرداخته و ابهام تفاوت زمان در قرآن، با مقایسه زمان در فضا-های مختلف روشن گردیده است.و چون این آیات راز گویی نمی‌باشد،اعجاز علمی منتفی است. در فصل پنجم، به بررسی آیات قرآن در مورد نیروی جاذبه زمین و قوانین حاکم بر منظومه شمسی، حرکت‌های زمین و نقش نیروی جاذبه در این حرکت‌ها، پرداخته، و ‌نتیجه‌گیری شده که نیروی جاذبه از مصادیق اعجاز علمی قرآن می‌باشد.در پرتو نتایج بدست آمده، زمینه فهم و شناخت عمیق‌تر و دقیق‌تر برای پژوهندگان قرآن و به‌دنبال آن زمینه ایمان و اعتقاد بیش‌تر آن‌ها به خالق هستی خواهد بود", "keywords": ["اعجاز علمی منتفی است در فصل پنجم", "نظرات دانشمندان", "خدمتی گران‌بها به‌قرآن کریم می‌باشد در فصل دوم", "آسیب‌شناسی", "پرداخته", "ماه", "معیارهای صحیح", "و نتیجه گیری‌شده‌است‌که بررسی اعجاز علمی قرآن", "اعجاز علمی قرآن در مورد انبساط عالم", "خورشید", "به ظرافت‌های آیات قرآن در مورد حرکت‌های ماه", "انبساط عا‌لم و آینده جهان", "نه تنها مذموم نیست", "منظومه شمسی", "در پایان", "قرآن", "معجزه", "و اثرات و فواید این‌دو", "طی مباحثی شامل یک مقدمه و پنج فصل به‌شرح زیر", "جهان", "بررسی و تدوین گردیده است در فصل اول", "گرانی", "مطرح", "بلکه تحت شرایط صحیح", "کلیاتی پیرامون تفسیر و اعجاز علمی قرآن", "فرضیات علمی در موضوعات فوق مورد بحث قرار گرفته", "اعجاز علمی قرآن تلقی گردیده است در فصل چهارم", "سپس", "درمطالعه حاضر", "اعجاز علمی قرآن", "اعم از مفاهیم", "از نظر تفسیری بررسی‌شده‌", "آیات قرآن در رابطه با سه موضوع منشائ پیدایش جهان", "به‌اثبات رسیده است در فصل سوم", "تاریخچه", "حرکت‌های زمین و نقش نیروی جاذبه در این حرکت‌ها"]}
{"id": 178, "body": "امروزه تحولات گسترده در عرصه‌های مختلف با مفهوم جهانی شدن توصیف می‌گردند. این تحولات در حوزه سیاست، موجب شده که مشروعیت دولت‌ها به چگونگی ایجاد فضای دموکراسی بستگی زیادی داشته باشد؛ چرا که در جهانی شدن، آگاهی افراد، بواسطه تکنولوژی‌های ارتباطی افزایش یافته و به حقوق شهروندی خود بیشتر واقف گردیده‌اند. یکی از اجزای مهم شهروندی نیز، مشارکت سیاسی است. با توجه به این که وجود پهناوری مهمی از مشارکت سیاسی،  به تنهایی تعیین‌کننده تحقق واقعی شهروندی و مشارکت سیاسی نمی‌تواند باشد، از این جهت، امروزه افزایش ژرفای دموکراسی که ناظر بر سطح آگاهی مشارکت کنندگان است، جزء دغدغه گروه‌ها و احزاب محسوب می‌شود. افزایش آگاهی و اطلاعات در اثر فرایند جهانی شدن، افراد را به این نتیجه رسانده که انجام امور، به تنهایی از عهده آنها برنیامده و بنابراین خواهان تشکیل‌گروه‌ها و احزاب شده‌اند. روندی که در ایران  بویژه از سال 1376 به بعد بوضوح مشخص است و این روند منجر به تغییر فرهنگ سیاسی ایران در جهت فرهنگ سیاسی مشارکتی گردیده است. هر چند ورود نارسا و عقیم برخی مفاهیم سیاسی جدید با مهمترین منبع فرهنگ سیاسی که همانا ارزش‌های دینی است در تعارض بوده و در مواقعی نوعی  مشارکت‌های سیاسی سکولاریستی را ترغیب کرده، اما با توجه به مستندات و شواهد و قوی بودن اعتقادات دینی نزد افراد، این مهم حاصل می‌شود که مشارکت‌های سیاسی در ایران بعد از انقلاب اسلامی به سمت خاص‌گرایی سوق یافته و نوعی الگوی مشارکت خاص خود (الگوی مشارکت متعهدانه) را بوجود آورده است. بر این اساس با بررسی مشارکت‌های مختلف صورت گرفته در ایران و مکانیزم‌های آن مشخص می‌گردد که علیرغم ترویج ارزش‌های غیردینی در خلال روند جهانی شدن، مشارکت‌های سیاسی در ایران هیچگاه در جهت ارزش‌های غیر دینی و غربی نبوده و بلکه ضمن افزایش آگاهی افراد از حقوق خود و تمایل به مشارکت، افراد خواهان حفظ ارزش‌های بومی و مذهبی خود بوده‌اند.", "keywords": ["انقلاب اسلامی", "جهانی شدن", "ایران", "فرهنگ سیاسی", "مشارکت سیاسی", "جهانی‌سازی"]}
{"id": 179, "body": "پژوهش حاضر به تعیین میزان ارتباط پذیرش اجتماعی و جهت گیری مذهبی درونی و بیرونی با کیفیت زندگی پرداخته است. معنویت جزء مهمی از کیفیت زندگی است و عاملی است که کیفیت زندگی را تحت تأثیر قرار می دهد. مذهب و روابط اجتماعی تکمیل کننده و معنادهنده بخش های گوناگون زندگی انسان است. بنابراین در این پژوهش، محقق به دنبال تبیین ارتباط بین جهت گیری مذهبی و پذیرش اجتماعی  با کیفیت زندگی است و این که چه رابطه ای بین آن ها وجود دارد. روش تحقیق از نوع توصیفی است که جامعه آماری این پژوهش را دانشجویان دختر و پسر مشغول به تحصیل در دانشگاه آزاد قم تشکیل می دادند. با استفاده از روش نمونه گیری تصادفی خوشه ای دو دانشکده علوم انسانی و علوم پزشکی انتخاب شدند که 200 دانشجو از طریق روش نمونه گیری در دسترس انتخاب شدند. ابزاری که در این پژوهش مورد استفاده قرار گرفت: 1) پرسشنامه کیفیت زندگی سازمان جهانی بهداشت، شامل 36 سوال در 8  بعد. 2) پرسشنامه پذیرش اجتماعی کراون و مارلو با 33 سوال. 3) پرسشنامه جهت گیری مذهبی درونی و بیرونی آلپورت که مشتمل بر 21 سوال است. داده ها بوسیله ضریب همبستگی پیرسون تجزیه و تحلیل شد، نتایج بدست آمده نشان داد که: بین جهت گیری مذهبی درونی و کیفیت زندگی رابطه وجود دارد. بین جهت گیری مذهبی درونی و پذیرش اجتماعی ارتباط وجود دارد. و همچنین میان کیفیت زندگی و پذیرش اجتماعی همبستگی مثبتی وجود داشت.", "keywords": ["کیفیت زندگی", "جهت‌گیری مذهبی درونی و بیرونی", "جهت‌گیری دینی", "پذیرش اجتماعی", "دانشجو"]}
{"id": 180, "body": "لازمه‌ی تداوم و بقای انقلاب، شناخت چالش‌ها و بحران‌های فراروی آن است. عدم شناخت و درک این چالش‌ها و آسیب‌ها باعث می‌شود انقلاب به سوی نابودی و اضمحلال کشیده شود. از‌ این‌رو در این پژوهش، نویسنده در پی پاسخ به این سوال است که چالش‌های سیاسی فراروی انقلاب اسلامی در اندیشه امام خمینی (ره) کدامند؟ بدین منظور ابتدا به ذکر خلاصه‌ای از نظریه‌ی بحران اسپریگنز و سپس مبانی نظری امام خمینی (ره) اشاره نمودیم و در ادامه با توجه به این مبانی، چالش‌های سیاسی در اندیشه امام خمینی (ره) را به دو دسته داخلی و خارجی تقسیم نموده و براساس نظریه‌ی چهار مرحله‌ای بحران اسپریگنز در دو فصل به بررسی و تحلیل آن‌ها ‌پرداخته شده است. نظریه بحران چهار مرحله دارد: بحران و مشاهده بی نظمی، تشخیص ریشه‌ها و علل بحران، بازسازی جامعه، درمان یا ارائه‌ی راه حل. بر اساس یافته‌های پژوهش در اندیشه امام چالش‌های و آسیب‌های سیاسی داخلی دارای اهمیت بیشتری هستند چراکه در شکل‌گیری خطرات خارجی نقش اصلی ایفا می‌کنند و انگیزه‌های دشمنان را برای ایجاد توطئه‌های خارجی فراهم می‌نمایند. ایشان در هر دو بعد داخلی و خارجی همواره بر نقش مردم، مسئولین و کارگزاران، هماهنگی و وحدت آنان برای جلوگیری از بحران‌ها و آسیب‌ها تأکید فراوان دارند. بی‌توجهی به چالش‌ها و آسیب‌های فراروی انقلاب اسلامی در بعد داخلی (دستگاه سیاسی و قوای سه‌گانه) و در بعد خارجی (منطقه‌ای و بین‌المللی) می‌تواند باعث از بین رفتن آرمان‌ها و ارزش‌های انقلاب اسلامی و نهایتاً نابودی نظام شود. توجه و اهمیت دادن به راه‌حل‌ها و رهنمودهای امام خمینی (ره) می‌تواند انقلاب و نظام اسلامی را از گزند بحران‌ها و آسیب‌ها حفظ نموده و چالش‌ها را به فرصتی برای پیش‌برد و ارتقای انقلاب و نظام اسلامی در جهان تبدیل سازد. این پژوهش با استفاده از روش تحلیل اسنادی، ‌اسناد و مدارک مربوط را گردآوری کرده است.", "keywords": ["نظریه بحران", "انقلاب اسلامی", "امام خمینی", "اسپریگنز", "چالش سیاسی"]}
{"id": 181, "body": "هدف از این پژوهش شناسایی و اولویت بندی موانع اشتغال زنان تحت پوشش کمیته شهرستان شاهرود می باشد، جامعه مورد بررسی عبارت است از زنان شاغل در مشاغل خانگی، در این پژوهش داده ها با حجم 217 نمونه با استفاده از پرسشنامه و روش نمونه گیری تصادفی ساده جمع آوری شدند، برای سنجش نرمال بودن سوالات از روش کلموگروف آسمیرنوف، برای شناسایی عوامل از تحلیل عاملی اکتشافی، و تاییدی و آزمون تی تک نمونه استفاده شد. نتایج حاصله نشان داد 6 عامل شناسایی شده به ترتیب دارای اولویت می باشند موانع زیرساختی، چالش های بازار، تعهدات خانوادگی، فقدان مهارت های کسب و کار، کمبود منابع مالی، موانع قانونی. در نهایت پیشنهاد می شود مدیران و مسئولان با  کاهش موانع ساختاری، ورود بخش خصوصی و حمایت آنها از مشاغل خانگی، آگاهی و آموزش زنان در مشاغل کسب‌وکار خانگی در زمینه بازاریابی محصولات تولیدی، برگزاری دوره های آموزشی جهت افزایش مهارت کسب و کار، برگزاری جلسات با الگوها و افراد موفق، برگزاری دوره های آموزش مهارت ها و نحوه ی مدیریت زندگی، حذف یا اصلاح قوانین و مقررات دست و پا گیر، بیمه شغلی برای مشاغل خانگی، اصلاح قوانین مالیاتی و ... موانع رشد کسب  کارهای خانگی زنان را به حداقل برسانند.", "keywords": ["موانع قانونی .", "تعهدات خانوادگی", "فقدان مهارت‌های کسب و کار", "کمبود منابع مالی", "چالش‌های بازار"]}
{"id": 182, "body": "حبّ، حقیقتی نهفته در فطرت آدمی است، و هر انسانی در زندگی خود آن را در ارتباط با خدا و دیگر انسان‌ها، تجربه می‌کند. در حقیقت، حبّ، بزرگترین راز زندگی است که نمی‌توان تعریف واحدی از آن ارائه داد. این پرسش مطرح است که اسلام و در حقیقت، قرآن کریم، تا چه حد به این موضوع پرداخته است و نگرش آن به حبّ و محبت را چگونه می‌توان دریافت. با توجه به اهمیت این پرسش و نقش اساسی پاسخ آن در ارتباط بین انسان با خدا و انسان‌ها با یکدیگر، در این رساله به ترجمه‌ سه بخش نخست از کتاب «حبّ در قرآن کریم» اثر غازی بن محمد بن طلال هاشمی پرداخته شده، که در آن مؤلف، مسأله حبّ را براساس آیات قرآن کریم تبیین کرده، انواع آن از جمله حبّ الهی و حبّ انسانی را بررسی کرده و به شرح آن پرداخته است. در این اثر، تنها مرجع مورد استفاده نویسنده، قرآن کریم است و روش مؤلف در استنادات خویش، روش آیه به آیه با محوریت تفاسیر است. در قرآن کریم نه تنها مسأله حبّ بین انسان و خداوند، بلکه انواع حبّ و مراتب آن در روابط انسان‌ها مطرح شده و حدود آن مشخص شده است. در بخش پژوهش، نخست به بررسی واژه‌ی حبّ و چرایی استفاده از این واژه در ترجمه‌ی اثر پرداخته شده و همچنین از آنجا که در اثر مذکور مقوله‌ی حبّ از نظرگاه عرفانی مورد عنایت واقع نشده، کوشیده‌ایم این مقوله‌ی اساساً عرفانی و باطنی را در اقوال صوفیان و با محوریت تفاسیری چند از عرفا بکاویم.", "keywords": ["حب", "حبّ الهی", "قرآن کریم", "حبّ انسانی"]}
{"id": 183, "body": "امروزه سیاست‌ها و تدابیر پیشگیرانه غیر قهرآمیز به عنوان رهیافت نوین سیاست جنایی معاصر در جهت مهار و کنترل بزهکاری، جایگاه قابل توجهی در برنامه‌ریزی و اصول راهبردی دولت‌ها برای رسیدن به توسعه پایدار پیدا نموده است. از سوی دیگر به‌موازات تأکید و تصریح به کارآمدی روش‌های متنوع پیشگیرانه و تقدم آنها بر واکنش‌های کیفری، برخی نگرانی‌های اساسی به‌ویژه با پیدایش ابزارهای فن-آوری جدید در خصوص تقابل و تنافی برخی روش‌ها و شیوه‌های پیشگیری از جرم با ساحات مختلف حریم خصوصی شهروندان به‌عنوان یکی از مطالبات مهم حقوق شهروندی بوجود آورده است. از اینرو سوالی که این پژوهش در صدد واکاوی آن می‌باشد آن است که رهیافت‌های نظام حقوقی ایران و فقه امامیه نسبت به برهم کنش این دو مقوله، حدود و ثغور هر یک و موارد تعارض و تنافی میان آنها و راهکارهای متوازن سازی و مصالحه میان این دو حوزه چیست؟ این پژوهش با استفاده از روش توصیفی - تحلیلی و با رویکرد مطالعات اسنادی درصدد واکاوی چالش مزبور می‌باشد. یافته‌های این پژوهش نشان می‌دهد اجرای سیاست‌های پیشگیری از جرم در مواردی با ساحات حریم ‌خصوصی در تقابل قرار می‌گیرد، البته این تقابل نه در نفس راهبردهای پیشگیری اجتماعی و وضعی بلکه در تکنیک‌های این دو راهبرد محقق می‌گردد، چه اینکه تکنیک‌های پیشگیری وضعی به مراتب زمینه تقابلی بیشتر و گسترده‌تری را دارد. همچنین ایده پیشگیری کرامت مدار به عنوان هدایت‌گر سیاست جنائی پیشگیرانه، می‌تواند رهیافت نظری مناسبی برای متوازن سازی و رفع تقابل و تزاحم تدابیر پیشگیرانه با حریم خصوصی به شمار آید. اصول ایده پیشگیری کرامت مدار به عنوان راهکار نظری عبارتند از: اصل قانونمندی تدابیر پیشگیرانه، اصل رعایت تناسب در تدابیر پیشگیرانه، اصل توازن میان منافع جامعه و حقوق افراد یا عدالت پیشگیرانه، اصل مشارکت مدنی در پیشگیری، اصل مشروعیت ابزارها، اصل ضرورت و اکتفاء به قدر متیقن. همچنین مبتنی بر این اصول برخی پیشنهادات و راهکارهای عملی نیز مطرح گردیده است.", "keywords": ["فقه امامیه", "نظام حقوقی ایران", "پیشگیری از جرم", "حریم خصوصی"]}
{"id": 184, "body": "مقوله شهروندی و حقوق مرتبط با آن همواره در محافل فقهی و حقوقی مورد توجه بوده است. یکی از زمینه هایی که باعث نقض حقوق شهروندی می گردد ، تفتیش و بازرسی اماکن خصوصی و شحصی بدون اجازه می باشد که بر این اساس این تحقیق با هدف بررسی فقهی و حقوقی حق تفتیش و بازرسی اماکن و منازل شخصی با رویکردی به حقوق شهروندی انجام پذیرفته است. این تحقیق از نوع کاربردی بوده وبه روش توصیفی - تحلیلی انجام پذیرفته و اطلاعات مورد نیاز از منابه دست اول و به صورت اسنادی گردآوری گردیده است. در نتیجه نهایی تحقیق میتوان گفت به لحاظ فقهی دین اسلام بشدت از کوشش اشخاص برای آگاه شدن از مسائل شخصی افراد دیگر جلوگیری و حق تفتیش و بازرسی بدون اجازه فر را تجاوز به حریم خصوصی و مذموم نموده و به لحاظ حقوقی نیز اصل 22 قانون اساسی حیثیت و جان و مال و حقوق و مسکن و شغل اشخاص را مصون از تعرض دانسته و اصل 23 نیز هر گونه تفتیش عقاید را ممنوع اعلام نموده و در اصل 25 قانون اساسی نیز بازرسی و نرساندن نامه و ضبط و فاش نمودن مکالمات و افشای محتوای آن از هر گونه تجسس ممنوع دانسته مگر به حکم قانون. و حدود و ثقور تفتیش و بازرسی در موارد مرتبط قانون به منظور پیشگیری از تجاوز به حریم خصوصی احصاء شده و حقوق شهروندی مواد 36 تا 42 منشور را جهت جلوگیری از ورود افراد به حریم خصوصی بیان داشته است.", "keywords": ["منازل شخصی", "حقوق شهروندی", "بازرسی اماکن", "حق تفتیش"]}
{"id": 185, "body": "دوران جنینی مبدأ پیدایش شخصیت حقوقی انسان است؛ لذا حمایت ازجنین از دیرباز در جوامع بشری، مطرح بوده و در همین راستا، قانون‌گذار جمهوری اسلامی ایران با الهام از رهنمودهای فقه اسلامی، جنین انسان را موجودی دارای شخصیت انسانی و قابل تکریم و حمایت می‌داند. ابتدایی‌ترین حقوق جنین حق حیات است؛ یعنی جنین مانند سایر انسان‌ها دارای حق زندگی و سلامت است. مسلماً آزادی سلب این هدیه الهی، امری مذموم، خلاف شرع و ممنوع بوده؛ امّا این ممنوعیت در برخی موارد دارای عوارض است. بنا بر نظر مشهور فقها، سقط جنین بعد ازدمیدن روح- چهار و نیم ماهگی- حرام و نامشروع می‌باشد. اما این رأی در میان فقها مخالفانی دارد که برخی با تمسک به قاعده لاحرج، ضرورت و اضطرار، تزاحم یا اصل تخییر، فتوا به جواز آن داده‌اند؛ اما با جواز بی‌قید و شرط آن مخالفت نموده‌اند.با نگاهی اجمالی بر قوانین خارجی و کنوانسیون‌های بین‌المللی مشاهده گردید که حمایت از حیات جنین به عنوان اصلی‌ترین حق انسانی مورد توجه تمام کشورها و سازمان‌های بین‌المللی قرار گرفته و حتی در مورد جنین نامشروع نیز این حق، بدون تردید مورد پذیرش همگان واقع شده است.قانون‌گذار در قانون مجازات اسلامی به لحاظ اصل شخصی بودن مجازات‌ها و به دلیل حفظ حیات جنین، تحت شرایطی اعمال مجازات در مورد زن حامله را متوقف بر وضع حمل او نموده و نیز برای سقط جنین، حسب مورد، مجازات قصاص، حبس و دیه تعیین کرده است.حمل، با دارا بودن دو شرط - موجود بودن و زنده متولد شدن- از همه‌ی حقوق خود بهره‌مند می‌گردد هرچند بصورت معلق است و منوط به وجود شرط متاخر؛ یعنی زنده متولد شدن او می‌باشد. حقوقی که جنین اهلیت تمتع آنرا دارد عبارتند از: ارث، وصیت، وقف و نفقه، که البته در مورد نفقه اختلاف نظر وجود دارد که آیا نفقه مطلقه حامله بخاطر حمل است یا بخاطر مادر او.در ارث جنین، عنوان گردید با استفاده از علوم پیشرفته، می‌توان با تعیین دقیق تعداد و جنسیت حمل‌ها ، سهم‌الارث آنان را مشخص کرد. نفقه جنین دائر مدار وجود یا عدم جنین می‌باشد و به خاطر وجود جنین، زوج الزام به انفاق زوجه به مطلقه بائنه خود دارد. وقف بر جنین، به تبع موجود صحیح است و جنین زمانی از موصی‌به بهره‌مند می‌شود که حین وصیت، موجود بوده و زنده متولد گردد همچنین تابعیتی برای جنین متصور نیست. ولایت قهری و وصایت دو نهاد حقوقی است که بر اساس آن ولی قهری و وصی می‌بایست با رعایت مصلحت مولی علیه (جنین) کلیه امور مربوط به او را اداره نمایند. ید ولی قهری و وصی، امانی بوده و در صورت تعدی و تفریط ضامن می‌باشد. در مورد ولایت مادر نیز اکثر فقهای عامه بر خلاف امامیه، آن را به طور عموم بعد از نبود پدر و جد پدری پذیرفته و برخی آنرا منحصر به امور غیر مالی همچون ازدواج نموده‌اند. در قانون کار و تأمین اجتماعی مقنن، با حمایت از زن شاغل باردار، به طور غیر مستقیم حمل را مورد حمایت قرار داده‌است .", "keywords": ["حقوق ( علم )", "قصاص", "جنین", "فقه", "لقاح کمکی", "حق حیات", "قانون مجازات اسلامی", "نفقه", "شخصیت حقوقی", "سقط جنین"]}
{"id": 186, "body": "بر اساس برخی تعریف‌های ارائه‌شده، عوامل موجهه جرم اوضاع و احوال خاصی هستند که موجب زایل شدن وصف قانونی یک فعل ارادی ضداجتماعی می‌گردند، به‌نحوی‌که با وجود آن، فعل در راستای اعمال یک حق و یا انجام یک تکلیف تلقی و فقدان آن اوضاع و احوال، موجب احراز تحقق جرم می‌گردد. با نظر به ضرورت تدوین کلیه قوانین و مقررات  بر مبنای موازین اسلامی که در اصل نهم قانون اساسی جمهوری اسلامی بر آن تصریح شده است، لازم است مبانی و مستندات فقهی موضوعات و مباحث مختلف مطرح در حقوق جزای عرفی، از جمله عوامل موجهه جرم به‌خوبی تبیین شود تا وجوه اشتراک و افتراق حقوق جزای اسلامی و حقوق جزای عرفی به‌خوبی معلوم گردد. لذا، در این تحقیق، با استفاده از با روش توصیفی - تحلیلی، مبتنی بر داده های کتابخانه ای به بررسی این موضوع پرداخته شده است. و در پژوهش فوق، پس از بیان پیشینه، مصادیق و مبانی عوامل موجهه جرم در حقوق جزای عرفی، مبانی و مستندات فقهی این موضوع؛ به ویژه با توجه آخرین تغییرات  ایجادشده در «قانون مجازات اسلامی»  مصوب سال 1392 بررسی، در نهایت تفاوت‌ها و شباهت‌های موجود میان حقوق جزای عرفی و فقه جزایی اسلام در زمینه عوامل موجهه جرم تبیین شده است. یافته‌های این پژوهش آشکار می سازد که، در مباحث عوامل موجهه جرم ، دفاع مشروع، در صورت تناسب دفاع با تجاوز، ضرورت دفاع و فعلیت تجاوز پذیرفته می شود؛ و در باب اضطرار، فقط اباحه وجواز استفاده می شود. از طرفی عناوینی مانند حکم قانون، امر آمر قانونی و قانون اهم ، در فقه وجود ندارد، ولی مصادیقی از این موارد به عنوان علل اباحه جرم در فقه دیده می شود؛ و صدمات ناشی از رضایت مجنی علیه و تربیت والدین با شرایطی خاص می توانداز علل موجهه جرم باشد.", "keywords": ["فقه جزایی اسلام", "عوامل موجهه جرم", "امر آمر قانونی", "اضطرار", "حقوق جزای عمومی", "دفاع مشروع"]}
{"id": 187, "body": "اصل تابعیت احکام اسلامی از مصالح و مفاسد واقعی، یکی از اساسی‌ترین عناصر مبانی استنباط احکام اسلام است که جوابگوی تحولات بنیادی در عرصه زیرساخت‌های فکری و عملی جوامع مسلمان در عصر حاضر می‌باشد. خانواده نیز به عنوان واحدی از اجتماع در جریان تحولات زمانه قرار دارد، بنابراین لازم است حقوق خانواده نیز در مسیر تحولات اجتماعی، متحول گردد، این امر می‌طلبد که برخی از احکام آن که به طور غالب در قانون حمایت خانواده پیش بینی شده است، با رویکرد به دو عنصر مصلحت و مقتضیات زمان که از فروعات حکم عقل می باشد، تغییر یابد. از این رو بررسی میزان رعایت و توجه به مصلحت خانواده و سازگاری قانون خانواده با مقتضیات زمان در تدوین قانون حمایت خانواده، ضروری و دارای اهمیت است. با این اوصاف آنچه به عنوان مسأله قابل طرح است اینکه؛ عنصر مصلحت در تحول حقوق خانواده چه تأثیری خواهد داشت؟ مقتضیات زمان چگونه بر استناد احکام خانواده تأثیر می‌گذارد؟به موجب این تحقیق که به روش توصیفی-تحلیلی انجام گرفته این نتیجه قابل بیان است که؛ به تبع مقتضیات زمان شامل مقتضیات محیط، اجتماع و زندگی بشر، لازم است احکام و حقوق خانواده با موقعیت زمان و مکان در جهت پاسخگویی به نیازهای جوامع روزآمد شود. و با توجه به عنصر مصلحت، در وضع قوانین و مسائل حقوق خانواده؛ مصالح، مفاسد و منافع افراد جامعه مد نظر قرار می‌گیرد.", "keywords": ["حقوق خانواده", "قانون حمایت خانواده", "مصلحت", "مقتضیات زمان"]}
{"id": 188, "body": "در عصر حاضر پیشرفت مادی بشر دیدگاه‌های جدیدی را برای ما به ارمغان آورده و توسعه جوامع انسانی خود لوازم و عوارضی دارد که باید در ترازوی فرهنگ صحیح قرار گیرد، در واقع در نظام زندگی بشر تحولات بنیادی روی داده است، هم در روابط انسان با طبیعت، و هم در مناسبات اجتماعی انسان‌ها با یکدیگر تحولاتی ایجادشده است.ما دین مبین اسلام را به عنوان راهنما در زندگی و حیات بشری معرفی می‌کنیم و دو عنصر جاودانگی و خاتمیت دین که از ویژگی‌های آن شمرده می‌شود، به ثبات و نا متغیر بودن آن حکم می‌کند و از طرف دیگر لازمه حیات دنیوی آدمیان تغییر و سیلان می‌باشد. برخی ممکن است بگویند حال چگونه می‌توان جامعه متغیر و در دست تحول را با امری ثابت به نام دین اداره کرد؟ چگونه می‌توان این متغیر(زندگی بشر) را به آن ثابت(دین) مرتبط نمود؟ پاسخ این است که حقوق اسلام می‌تواند با جامعیتی که از فقه پویای امامیه کسب کرده است. به مدد فقیهان آگاه به اوضاع و احوال زمانه همپای تحولات اجتماع با دگردیسی موضوعات و پیدایش موارد نوظهور در جوامع مسلمان و غیر مسلمان به عنوان معرفتی پویا جوابگوی تحولات بنیادی در زیرساخت‌های جوامع مسلمان باشد و با اوضاع واحوال زمانه هماهنگ شود، در غیر این صورت جاودانگی شریعت مقدس اسلام زیر سوال خواهد رفت. یکی از اساسی‌ترین عناصر مبانی استنباط احکام اسلام که جوابگوی تحولات بنیادی در عرصه زیرساخت‌های فکری و عملی  جوامع مسلمان در عصر حاضر می‌باشد، اصل تابعیت احکام اسلامی از  مصالح و مفاسد واقعی است، به این معنا که اگر در اسلام چیزی واجب شده براساس وجود مصلحت، ملزمه‌ای است که در آن امر وجود دارد، و اگر چیزی تحریم گردیده براساس مفسده‌ای است که لازمه آن شیء است، از اینجا جمله معروف «احکام الله تابع مصالح و مفاسد ملزمه است» در لسان فقها و حقوقدانان پدیدار گشته و پاسخگوی بسیاری از موضوعات نوظهور می‌باشد.خانواده به عنوان واحدی از اجتماع در جریان تحولات زمانه قرار دارد، بنابراین لازم است حقوق خانواده نیز در مسیر تحولات اجتماعی، متحول گردد، این امر می‌طلبد که برخی از احکام آن با رویکرد به دو عنصر مصلحت و مقتضیات زمان که از فروعات حکم عقل می باشد، تغییر یابد.قانون حمایت خانواده دربرگیرنده تفکری جامع درباره موضوعات خانواده به طور مشخص است و بدون شک تحولات جهانی و نوظهور و اوضاع و احوال ایران آن را کمابیش تحت تأثیر قرار داده است. کاملاً طبیعی است که در این قانون بازتاب مناسبات و متغیر تحولات جهانی و اندیشه‌های پس مدرن در آن مشاهده کنیم. وجود دو قسم قانون شرعی و عرفی که قسمتی از داده‌های تاریخی است موضوع بخش زیادی از تفکرات قانونی این دوره است و البته همه آن را تشکیل می‌دهد. قانونگذار در این دوره نیل به سعادت بشر و رشد و تعالی خانواده را در نظر داشته و به جامعه‌ای خوشبخت اندیشیده است که جامعه به وسیله قوانین خوب اداره شود و برای شکل‌گیری عدالت خواستار قوانین  بوده و آن را طرح کرده است. قانونگذار به خوبی می‌داند که مفاسدی که  جامعه را تباه می‌کند به طور کلی شکل نمی‌گیرد، مگر آن هنگام که حقوق خانواده دارای نقصان باشد. طرح قانون حمایت خانواده که در زمان حال حاضر که بسیاری از حقوقدانان‌ها در مورد آن اندیشیده‌اند در واکنش به ناسارگاری و درهم ریختگی جامعه کنونی ایران نوشته شده است، زمانی که بحث طلاق به عنوان یک معضل اجتماعی از طرف جامعه‌شناسان مطرح شده و جامعه را به سوی زوال سوق داده است. در این دوره با درک بحران عصر حاضر حقوقدان‌ها راه رسیدن به تعالی و جلوگیری از طلاق را از طریق قانون", "keywords": ["حقوق خانواده", "قانون حمایت خانواده", "مصلحت", "مقتضیات زمان"]}
{"id": 189, "body": "حقوق زن در خانواده از جمله محورهای متعارض میان رویکرد شریعت و حقوق بشر است که روشنفکران دینی با مشاهده‌ی دغدغه‌ی زن مسلمان معاصر جهت حفظ دینداری از یک ‌سو و مقبولیت آموزه‌های حقوق بشری از سوی دیگر، درصدد ارائه‌ی‌ راه‌کار جهت رفع تعارض میان تعالیم دینی و آموزه‌های حقوق بشری برآمدند. در این پژوهش، پس از نمایان ساختن تعارضات موجود میان دو رویکرد یادشده به‌ویژه در چهار مسئله‌ی مدیریت خانواده، تعدد زوجات، طلاق و حضانت، راه‌کارهای رفع تعارض ارائه شده از سوی روشنفکران، مورد بررسی قرار گرفته‌اند تا پاسخ دو پرسش را دریابیم: آیا راه‌کارهای یادشده، سازگار با موازین بین‌المللی حقوق بشر است؟ و دیگر این‌که تلاش‌های روشنفکران در رفع تعارض، تا چه اندازه نتیجه‌بخش بوده ‌است؟ در این راستا، صرف‌نظر از تأملات وارد بر ماهیت روشنفکری دینی مبنی بر متناقض‌نما بودن آن، خواهیم دید که تأکید بر ویژگی تعبد به عنوان عنصر جدایی‌ناپذیر دینداری، نه به معنای غیر قابل ‌تغییر بودن احکام اجتماعی حوزه‌ی زنان بلکه مراد نگارنده آن است که با اتخاذ یک نگاه کاملاً درون‌دینی و التزام عملی و نظری به تمامی پیش‌فرض‌های اولیه در مسلمانی، می‌توان با رویکرد اجتهادی جدید و پویا، به ارائه‌ی تفاسیر جدید و کارآمد از متن پرداخت و به این ترتیب، نگرانی‌های موجود نسبت به عدم توازن در وضعیت حقوقی زن و مرد را برطرف نمود؛ تفاسیری که ضمن پایبندی به اصول و اهداف غایی شارع، بیانگر مبانی جهان‌بینی خاص ایشان پیرامون مقتضی عدالت میان زن و مرد در خانواده نیز باشد. بدین ترتیب، تلاش برخی اندیشمندان مبنی بر تحمیل تفسیری بر متن که متضمن برابری کامل میان زن و شوهر باشد، خلاف مقتضی یادشده و در نتیجه، مفهوم عرفی دینداری و استدلال‌گرایی رایج در آن خواهد بود. واضح است که ارائه‌ی یک روش مستقل از سوی روشنفکران در مواجهه با احکام شرعی و رفع تعارض آن‌ها با هنجارهای حقوق بشری، در رفع تأملات و ایرادات وارد بر این رویکرد، موثر خواهد بود.", "keywords": ["رفع تعارض", "حقوق زن در خانواده", "آموزه‌های حقوق بشری", "روشنفکران دینی", "تعالیم دینی"]}
{"id": 190, "body": "حقوق فردی مجموعه حقوق و آزادی‌هایی است که در مقابل دیگران (اعم از افراد یا حکومت) مطرح می شود، از فرد در برابر دخالت دیگران حفاظت می‌کند و در عین حال مطالبه هایی ایجاد می کند. این حقوق در قانون اساسی و در ذیل فصل حقوق ملت و برخی اصول دیگر ذکر شده که تعداد بسیاری از آن ها مقید به قیود وسیع و مبهم شده است و در مورد بعضی از آن ها قانون عادی با استفاده از همین تعابیر مبهم اقدام به محدودتر کردن دایره این حقوق کرده است. مصلحت عمومی به معنای منافع مشترک افراد به مثابه اعضای جامعه است که شامل امور حداقلی است که به حیث جمعی زندگی انسان باز می گردد و نبود آن اصل حیات جمعی را تهدید می کند. قانون اساسی به این معنای حداقلی تکیه نداشته بلکه معنایی بسیار وسیع و مبهم را مد نظر قرار داده است که گاهی این معنا جایگاهی کمتر از مصلحت نظام دارد. منابع تشخیص مصلحت نیز از چنان جایگاه ویژه ای برخوردارند که هیچ نهادی نمی تواند با تصمیمات آن ها مخالفت کند در چنین شرایطی نگرانی در مورد تهدید حقوق و آزادی های فرد وجود دارد چرا که قدرت میل به افزایش دارد و با توجه به اختیارات وسیع گروه محدود تعیین کننده مصلحت که در جهت افزایش و ثبات قدرت گام برمی دارد حقوق فردی می تواند به راحتی مورد تحدید قرار گیرد. قانون اساسی مصلحت عمومی را بر حقوق فردی برتری داده است همین برتری نیز در جرم انگاری علیه امنیت عمومی، اخلاق و نظم عمومی دیده می شود که هر چند گاهی برای حمایت بیشتر از افراد است اما گاهی به محدودیت بر آزادی و حقوق فردی می انجامد.", "keywords": ["جرم‌انگاری", "قانون اساسی", "حقوق فردی", "مصلحت عمومی", "حقوق کیفری"]}
{"id": 191, "body": "اذهان مردم و حاکمیت‌ها عموما متهمین و مجرمین را افرادی خلافکار و مستحق مجازات تلقی نموده و به همین دلیل حقوق آنان در معرض تضییع و تعرض قرار دارد.احترام به قاطبه انسان‌ها در همه نظام‌های اجتماعی و حقوقی از جمله اسلام پذیرفته شده است؛و از آنجا که اعضای نیروهای مسلح کار و فعالیتشان ازپیچیدگی و محدودیت‌های ویژه‌ای برخوردار است لذا حمایت از حقوق آنان اهمیت بیشتری پیدا می کند.این تحقیق با هدف تبیین حقوق متهمین و مجرمین در ق.آ.د و م.ج.ن.م و واکاوی نسبتِ آنها با فقه و ق.م.ا مصوب 1392 و آ.د.ک مصوب 1394 می باشد که به روش توصیفی،تحلیلی و تطبیقی صورت گرفته است.یافته-های این تحقیق عبارتند از:حقوق متهمین درمرحله تحقیق و دادرسی در ق.آ.د. و م.ج.ن.م تبیین شده است.لذا با توجه به عام الشمول بودن ق.م.ا مصوب 1392 و آ.د.ک مصوب 1394 در این حیطه می توان به این دو قانون مراجعه کرد.امادر حقوق مجرمین در ق.آ.د.و م.ج.ن.م تحت عناوین تخفیف و عوامل ساقط کننده مجازات و تعویق، تعلیق و جایگزینی مجازات مورد توجه قرار گرفته است.", "keywords": ["حقوق مجرمین", "حقوق ایران", "نیروهای مسلح", "فقه", "حقوق متهمین"]}
{"id": 192, "body": "دراین پژوهش با روش توصیفی- تحلیلی به بررسی تأثیرات سیاسی جریان التقاطی حلقه کیان در جمهوری اسلامی ایران پرداخته شده است. حلقه کیان محصول تفکری التقاطی در حوزه باورها اعم از هستی شناسی، انسان شناسی و معرفت شناسی بود که به تبع آن در حوزه ی ساختار سیاسی، نیز رویکردی کاملا متفاوت از رویکرد جریان اصیل انقلاب اسلامی پی گرفت. اعضای حلقه کیان که خود را روشنفکر دینی می دانند وظیفه ابتدایی خود را نقد ساختارهای اجتماعی - اندیشه ای سنتی دانسته و با تکیه بر عقل خود بنیاد و ارزش های مدرن، کوشیدند جامعه ای منطبق با این ارزش ها ایجاد کنند. التقاطی بودن تفکراعضای حلقه ی کیان از این روست که با پذیرش ارزش هایی همچون لیبرالیسم، پلورالیسم و حقوق بشر خواستار انطباق دین با این ارزش ها شدند. شروع زاویه گیری اعضای حلقه ی کیان با جمهوری اسلامی هم از همین جا بود؛ زیرا در قرائت بنیانگذار جمهوری اسلامی ایران، اصالت برای دین است و مابقی امور باید خود را با آن منطبق کنند. در بررسی بازتاب وتأثیرات جریان التقاطی حلقه کیان در عرصه سیاسی جمهوری اسلامی ایران فعالیت آنها را در دو بخشِ قبل و بعد از انتخابات دوم خرداد 1376 تقسیم کردیم. اندیشه سازی حلقه کیان  عمدتا مربوط به دوره قبل سال 76 و کنش گری اجتماعی- سیاسی آنها به بعد از دوم خرداد سال 76 مربوط می شود. پس از انتخابات دوم خرداد حلقه کیان بازوی تبلیغی و رسانه ای جریان دوم خرداد شد و برخی اعضای حلقه وارد دولت شده و از آن طریق درصدد انتشار نظرات خود در حوزه ی سیاست برآمدند. حلقه ی کیان از طریق ابزارهایی که در اختیار داشت توانست گفتمان لیبرالیستی - سکولاریستی را بر جبهه ی دوم خرداد غلبه دهد و از این طریق موجب جدایی بخش قابل توجهی از نیروهای انقلابی از جریان اصلی انقلاب و گفتمان امام خمینی شود.", "keywords": ["جریان التقاطی", "حلقه کیان", "التقاط", "روشن فکری دینی", "جمهوری اسلامی ایران"]}
{"id": 193, "body": "پلان این پژوهش از نظر دانشجو شامل پنج قسمت است. قسمت اول بیان مقدمه که شامل بیان مسئله و ضرورت پژوهش و اهداف و سوالات و فرضیات و پیشینه تحقیق می‌باشد. قسمت دوم بیان فصل اول با عنوان تعاریف و مفاهیم اختلالات روانی است. مفاهیم اختلالات روانی و مسئولیت از دیدگاه روانشناسی و روانکاوی و رشته حقوق و فقه توضیح داده شد. قسمت سوم بیان فصل دوم با عنوان تأثیر اختلالات روانی در ارتکاب جرم می‌باشد که بعد از ارائه یک تعریف برای جرم؛ پذیرش مسئولیت کیفری نسبی و یا تخفیف مجازات به استناد کیفیات مخففه از نگاه فقه و حقوق را بیان داشتیم و ضمن توضیح اختلال روانی؛ که بی‌سازمانی شخصیتی؛ ذهنی؛ هیجانی می‌باشد با پذیرش اینکه آسیب‌های وارده بر عواطف علت ایجاد اختلال روانی از دیدگاه روان‌کاوان است؛ به غیرممکن بودن تشخیص مرزهای دقیق مفهوم اختلالات روانی از دیدگاه روانشناسی پی می‌بریم و می‌خوانیم که ویژگی‌های متعددی چون عوامل محیطی- آناتومی افراد انسان و ژن‌ها، کروموزوم‌ها و هورمون‌ها- اختلالات شخصیتی در بروز اختلالات روانی و ارتکاب جرم نقش دارند؛ که از نگاه dsm-iv انجمن روان‌پزشکی امریکا، مورد سوم اختلالات شخصیتی به سه دسته شخصیت‌های عجیب- هیجانی- ترسو و مضطرب تقسیم‌شده است. سپس در موضوع اختلالات روانی و ارتباطات با جرایم به ‌صورت موردی ماهیت اختلال روان گسیختگی و ماهیت اختلالات خلقی و ماهیت روان دردمندی و ماهیت سایر اختلالات روانی به ‌صورت جداگانه توضیح و رابطه هر یک از این اختلالات را با جرم مورد بررسی قرار می‌دهیم و ارتباط بیماری صرع و عقب‌ماندگی ذهنی با جرم مطرح می‌شود. در ادامه‌ی تکمیل‌کننده‌ی آن؛ عوامل رافع مسئولیت کیفری روان‌گسیختگان- مسئولیت کیفری بیماران مبتلا به انواع اختلالات هذیانی- مسئولیت کیفری بیماران مبتلا به اختلالات خلقی- مسئولیت کیفری بیماران مبتلا به اختلالات دو قطبی- مسئولیت کیفری بیماران مبتلا به انواع اختلالات شخصیت- مسئولیت کیفری بیماران مبتلا به اختلال صرع- مسئولیت کیفری بیماران مبتلا به عقب‌ماندگی ذهنی و دیگر اختلالات روانی زایل کننده مسئولیت کیفری را مطالعه خواهیم کرد و پی می‌بریم که اختلالات روانی کاهش (تقلیل) دهنده مسئولیت کیفری هستند. سپس تأثیر مستی بر مسئولیت کیفری و تعاریف آن‌ها مورد بررسی قرار می‌گیرد. در قسمت چهارم که بیان فصل سوم با عنوان مفهوم جنون و حکم ناشی از آن در فقه امامیه است، می‌خوانیم که دو منشأ برای جنون در فقه وجود دارد اول عارضه‌های روانی، دوم عارضه‌های عقلی و سایر عارضه‌ها می‌باشد که عارضه روانی مفهومی گسترده‌تر از عارضه عقلی (در فقه) می‌باشد سپس مفهوم لغوی و اصطلاحی عقل را تعریف می‌کنیم که در اصطلاح فقها و حقوق‌دانان سه مفهوم از عقل وجود دارد و علاوه بر آن با توجه به توانایی تشخیص دو معنای متفاوت از جنون و با توجه به منشأ آن سه معنا از جنون در فقه وجود دارد و به ‌این‌علت که تعیین گستره‌ی جنون در فقه ضرورت دارد. در روایات فقهی جنون به مطلق و خاص تشخیص و تقسیم‌شده است و بر اساس زمان ابتلا و شدت آن به اطباقی و ادواری تشخیص و تقسیم‌شده است تا جایگاه عرف و کارشناسان در ترسیم گستره‌ی جنون مشخص شود.در قسمت پنجم که بیان فصل چهارم با عنوان نقش اختلالات روانی در مسئولیت کیفری در قانون مجازات اسلامی می‌باشد. ابتدا مسئولیت کیفری مجرمین روان بیمار در قوانین ایران (چه با منشأ اختلال روانی باشد چه با منشأ زوال عقل چه با مصرف مواد) ذکرشده است. در این پژوهش پس‌از آن که با مفاهیم ذکرشده در سایر فصل‌ها و ارتباط آن با جرم و مسئولیت کیفری آشنا شدیم اختلالات روانی و مسئولیت کیفری در قانون مجازات اسلامی (1392) را مورد مداقه قراردادیم و مباحث تجدید نظر شده در لایحه که تبدیل به قانون شده( از جمله، تعیین درجات جنون- بار اثبات جنون در امور کیفری- اقدامات قضایی در قبال جنون- حدوث جنون حین ارتکاب جرم حدوث جنون تا پیش از صدور حکم قطعی- حدوث جنون پس از صدور حکم قطعی) را در ارتباط با مسئولیت کیفری ناشی از اختلالات روانی مورد پژوهش و تحقیق قرار دادیم تا به تحولات قانون مجازات اسلامی (1392) در خصوص مسئولیت کیفری ناشی از اختلالات روانی پی ببریم.", "keywords": ["حکم قطعی", "مسئولیت کیفری", "روان‌پریشی", "اختلال روانی", "جرم", "قانون مجازات اسلامی"]}
{"id": 194, "body": "به نظر می آید بررسی نظری تربیت دینی با عنایت به سنت فلسفی-عرفانی اسلامی با ملاحظاتی که از نقاط ضعف پژوهش های قبلی به دست می آید ضروری به نظر می رسد. لذا این پژوهش قصد دارد با توجه به اهمیت جایگاه عرفان اسلامی در تربیت و دین که تا کنون چندان مورد توجه نبوده است اقدام به بررسی نظری در باب چیستی چرایی و چگونگی تربیت دینی نماید.پژوهش حاضر قصد دارد چیستی، چرایی و چگونگی تربیت دینی را بر مبنای حکمت ابن عربی تبیین کند.بر این اساس می توان سوالات پژوهش حاضر را به صورت زیر طرح کرد:1. بر اساس حکمت ابن عربی چه مبانی را برای تربیت دینی می توان ارائه کرد؟2. بر اساس مبانی تربیت دینی مبتنی بر حکمت ابن عربی چه تبیینی برای چیستی(ماهیت، قلمرو و...) تربیت دینی می توان ارائه داد؟3. بر اساس مبانی تربیت دینی مبتنی بر حکمت ابن عربی چه تبیینی برای چرایی(ضرورت، اهمیت و...) تربیت دینی می توان ارائه داد؟4. بر اساس مبانی تربیت دینی مبتنی بر حکمت ابن عربی چه تبیینی برای چگونگی(اصول) تربیت دینی می توان ارائه داد؟فرضیهدر این بین با توجه به مطالعات ابتدایی انجام شده به نظر می رسد نقطه عزیمت و تفاوت عمده معرفت شناسی ابن عربی با معرفت شناسی های متفاوت در موضوعی است که تحت عنوان نظریه تقلید از خدا صورت بندی شده است. این نظریه با تحدید و نقد عقل محض بشری شروع می شود و با تمایز میان روش و سلوک در معرفت اقدام به طراحی نظام معرفتی می کند که منابع معرفتی از کثرت زیادی برخوردار می شود. به نظر می رسد با بررسی تفاوت روش و سلوک در معرفت شناسی ابن عربی و جهان شناسی خیالی وی بتوان پاسخی در خور به سوالات پژوهش حاضر ارائه کرد. قابل ذکر می باشد که دور از ذهن نیست در صورت انجام این پژوهش نیازمند باز تعریفی از مفهوم تربیت دینی یا اتخاذ تعریفی جدید از مفهوم تربیت باشیم.نوآوریبا توجه به عدم وجود پژوهشی در مورد تربیت دینی از منظر ابن عربی مهم ترین نوآوری این پژوهش در بازخوانی حکمت ابن عربی برای فلسفه تربیت دینی است. البته می توان ورود مباحث عرفانی و شهودی را در پژوهش های فلسفه ی تربیت از نکاتی بشمار آورد که کمتر به آن توجه شده است. در مجموع می توان گفت از منظر عرفانی و به خصوص حکمت ابن عربی پاسخی در خور به سوالات فوق الذکر داده نشده است.در اندیشه ابن عربی معرفت شناسی و اصول آن از جهان شناسی او نشات می گیرد که با عنوان جهان شناسی خیالی از آن یاد می شود(البته به تعبیر دقیق تر معرفت شناسی و هستی شناسی وی در هم تنیده است و تقدم و تاخری نمی توان نسبت به هم برایشان فرض کرد). ابن عربی از قوه خیال انسان یاد می کند و معادلی را برای آن در مراتب هستی در خارج از انسان قائل است. و از آن به عنوان شاه راه کسب معرفت یاد می کند. او پس از نقد عقل در معرفت شناسی خود در ذیل راه وصول به ادراک ذات اشیا نظریه ای را تحت عنوان تقلید از خدا را مطرح می کند. (حکمت، 1392و حکمت، 1389) معرفت شناسی و جهان شناسی خیالی ابن عربی شاه کلید فهم مباحث عرفان ابن عربی است. موضوعاتی مانند وحدت وجود و انسان کامل که همگی در معرفت شناسی و هستی شناسی ابن عربی قابل بحث است تا به امروز در عرصه فلسفه و حکمت حضور دارد و ضرورت پرداختن به مبانی معرفت شناسی حکمت ابن عربی را دو چندان می کند. در معرفت شناسی ابن عربی تکلیف منابع متکثر معرفتی به وضوح معلوم است و حدود و ثغور عقل، حس و شهود برای رعایت عدالت و رسیدن به هدف سلوک شفاف است. به نظر می رسد تماشای دین از افق نظر عرفانی محی الدین دستاوردهای مبارکی را برای فلسفه تربیت دینی داشته باشد.", "keywords": ["جهان‌شناسی خیالی", "جهان‌شناسی خیالی", "فلسفه تربیت دینی", "حکمت ابن عربی"]}
{"id": 195, "body": "«امکان فقری» یکی از دستاوردهای مهم حکمت متعالیه محسوب می‌گردد و از جمله مباحثی می-باشد که در خدمت بحث‌های خداشناسی فلسفی درآمده است. ملاصدرا در حکمت متعالیه با استفاده از اصالت وجود و تشکیک آن و تحلیل دقیق و موشکافانه رابطه علت و معلول(اصل علیت) به فقر و نیاز درونی و ذاتی معلول و به عبارتی دیگر «امکان فقریِ» معلول رسیده است. البته در این راه از تحقیقات و ژرف‌‌اندیشی‌های فیلسوفان گذشته بخصوص از دقت نظر‌های شیخ الرئیس ابن سینا استفاده نموده است .امکان فقری همان نیاز و حاجتمندی ذاتی ممکنات می‌باشد و به معنای نقصان و فقر و تعلقی بودن ذات آنها است. وجود رابط معلول در حکمت متعالیه ذات دارای ربط نمی‌باشد بلکه خود عین ربط و عین نیازمندی به وجود مستقل می‌باشد. در حکمت متعالیه مناط نیاز معلول به علت، امکان وجودی آن است و با دقت در آن تبیین جدیدی از مواد ثلاث و تقسیم‌بندی وجود حاصل می‌آید. در پرتو امکان فقری براهین اثبات  وجود حق تعالی و توحید آن به خوبی استحکام و تبین مقبول‌تری می‌یابند. وحدت شخصی وجود نیز در سایه امکان فقری خود را به خوبی نشان می‌دهد. همچنین علم واجب تعالی به امور مادی و جزئیات متغیر به خوبی تبیین می‌گردد. رابطه خداوند با جهان مخلوق خود، بحث اراده فراگیر الهی و رابطه آن با اراده انسان و بحث قدرت مطلق الهی نیز با توجه به امکان فقری به روشنی مشخص می‌شود.", "keywords": ["امکان وجودی", "خداشناسی", "وجود رابط", "امکان ماهوی", "امکان فقری", "حکمت متعالیه", "حکمت متعالیه"]}
{"id": 196, "body": "یکی از صفات الهی، مرید بودن خدای متعال است. در اثبات صفت اراده برای حق تعالی هم آیات و روایات و هم استدلال‌های عقلی موید این مطلب است. در قرآن کریم آیات بسیاری بر مرید بودن خداوند دلالت می کند. از جمله: فرمان او چنین است که هرگاه چیزی را اراده کند به آن می‌گوید باش و آن موجود می‌شود. دلیل اتصاف خداوند به اراده این است که خداوند به همه ممکنات علم دارد و قدرت وی به گونه‌ای یکسان به همه تعلق می‌گیرد، با این حال برخی ممکنات ایجاد می‌شوند و برخی ایجاد نمی‌شوند و به بیانی دیگر بعضی ممکنات در زمانی خاص ایجاد می‌شوند نه پیش از آن و نه پس از آن و این در حالی است که در هر یک از زمان‌ها، ایجاد آن امکان پذیر بوده است. بنابراین باید صفتی غیر از علم و قدرت باشد که مرجح و مخصص وجود ممکنات در زمانی خاص باشد و آن چیزی جز اراده نیست. صفت اراده و مشیت الهی از صفاتی است که بحث‌های زیادی را برانگیخته است. از جمله این مسائل این است که آیا صفت اراده و مشیت از صفات ذات الهی است و یا از صفات فعل است. اکثر فیلسوفان حکمت متعالیه برآنند که اراده و مشیت الهی همان علم به نظام اصلح است. چون اراده را به علم برمی‌گردانند، بنابراین اراده حق تعالی را از صفات ذاتی پروردگار می دانند. اما علامه طباطبایی در برخی از بیاناتشان اراده خدا را از صفات فعلی می‌داند. در مقابل متون دینی و آیات و روایات اراده الهی را به علم برنمی‌گردانند و برآنند که اراده غیر از علم است. از بحث‌های دیگری که مترتب بر بحث اراده و مشیت الهی است بحث قضا و قدر، جبر و اختیار و بداء می باشد.", "keywords": ["انسان", "روایت", "اراده", "مشیت الهی", "قرآن", "اراده الهی", "آیات و روایات", "حکمت متعالیه"]}
{"id": 197, "body": "صدرالمتالهین شیرازی در حکمت متعالیه، منطق و نظام‌های بر آمده از آن را تبیین‌گر می‌داند. در این نظریه منطق هیچ مشارکتی در تکوین آراء فلسفی ندارد، ولی پس از شکل‌گیری نظریه فلسفی، منطق برای خردپسند نمودن آن نزد همگان، به یاری حکیم آمده و آن نظریه را تبیین می‌کند. از این روی ایشان همواره راه تجدید نظر در یافته‌های فلسفی خویش را باز می‌گذارد و با مبنا قرار دادن معارف وحیانی و یافته‌های عرفانی مقدمات توسعه و پیشرفت دستگاه فلسفی خود را فراهم می‌نماید. حکمت متعالیه در مقطع تاریخی حاکمیت پارادایم منطق ارسطویی- مشایی ظهور کرد و در همان گفتمان رشد نمود. اما اینک آیا لباس منطق ارسطویی بر تن حکمت متعالیه تناسب دارد یا نامناسبی‌هایی در آن دیده می‌شود؟ اگر کاستی‌هایی وجود دارد، منطق‌های جدید توسعه‌یافته و جایگزین چه کمکی می‌توانند به ایجاد تناسب لازم بنمایند؟ طبیعی است بررسی همه مسائل حکمت متعالیه و نسبت‌سنجی منطق ارسطویی با آنها و نیز بررسی همه نظام‌های منطق جدید در تناسب با آنها کلان پروژه‌ای است سترگ. در این شرایط مطالعه موردی می‌تواند راه‌گشا باشد. در این رساله به چهار مساله فلسفی حکمت متعالیه و عرضه آن به منطق ارسطویی-مشایی و منطق‌های جدید پرداخته شده است. این مسایل عبارتند از: حکم‌ناپذیری مرتبه ذات الهی، برهان‌ناپذیری حضرت حق، بسیط‌الحقیقه بودن حقیقت وجود و تشکیک وجودی و ظهوری. نتیجه اینکه در پاره‌ای موارد منطق ارسطویی- مشایی به تنهایی می‌تواند پاسخ‌گو باشد و در مواردی نیاز به ترمیم و نوآوری دارد. در مواردی نیز منطق ارسطویی- مشائی نمی‌تواند کمکی به تبیین مسأله نماید، ولی نظام‌های منطق جدید از جمله منطق فازی و منطق شهودی می‌توانند کاستی آن را جبران کنند و دانش منطق در هویت جمعی و توسعه یافته‌اش از رسالت تبیین خردپسند یافته‌های حکما سربلند بیرون بیاید. اما همچنان فرضیه منطق‌گریزی برخی یافته‌های حکمت متعالیه مطرح خواهد بود.", "keywords": ["منطق گریزی", "منطق ارسطویی - مشایی", "منطق شهودی", "منطق فازی", "حکمت متعالیه"]}
{"id": 198, "body": "پژوهش حاضر بنا دارد تا در مورد چیستی، چرایی و چگونگی تربیت دینی یا به تعبیر دیگر فلسفه تربیت دینی از دیدگاه ابن عربی پدر عرفان نظری سخن بگوید. در این پژوهش سعی شده است به چهار سوال پاسخ داده شود تا در ضمن این پاسخ‌گویی هدف فوق تحقق یابد. در فصل دوم گزارشی مختصر از پژوهش‌های گذشته که در باب تربیت‌دینی بحث کرده‌اند ارائه شده است و در ادامه قرائتی مختصر از اصول اساسی حکمت ابن عربی را ارائه کرده‌ایم. در فصل سوم بر اساس اصول اساسی حکمت ابن عربی مبانی را برای تربیت و تربیت‌دینی استنباط کرده‌ایم که در پاسخ به سوال اول پژوهش بیان شده است. فصل چهارم اختصاص یافته است به پاسخ سوالات دیگر پژوهش. در پاسخ به سوال دوم یعنی چیستی تربیت دینی در ابتدای فصل چهارم، بعد از تبیین مفهوم دین، دینداری و تربیت از منظر حکمت ابن عربی تعریفی را از تربیت‌دینی در مقابل خواننده گذاشته‌ایم. در ادامه در پاسخ به چرایی و ضرورت تربیت‌دینی نکاتی ذکر شده است و در بخش پایانی این فصل اصولی را برای چگونگی تحقق تربیت‌دینی از منظر حکمت ابن عربی در پاسخ به سوال آخر که سوال از چگونگی تربیت دینی است، ارائه داده‌ایم. در نهایت و خاتمه نیز در فصل پنجم ابتدا سعی شده است خلاصه‌ای از یافته‌های پژوهش ارائه شود سپس در مورد ایده‌ی اصلی نگارنده در مورد تربیت‌دینی مقداری بحث شود. پژوهش حاضر، پژوهشی نظری در باب تربیت دینی می‌باشد که به صورت کیفی و با روشی انجام شده است که مبانی نظری سند تحول بنیادین در نظام تعلیم و تربیت رسمی و عمومی جمهوری اسلامی ایران صورت گرفته است.", "keywords": ["حکمت", "تربیت دینی", "ابن عربی", "فلسفه تربیت دینی", "حکمت ابن عربی"]}
{"id": 199, "body": "حکومت به عنوان ضرورت اولیه زندگی انسان از بدو تشکیل جامعه بشری امری اجتناب ناپذیر تلقی شده و در این میان حکومت دینی به عنوان مدلی که قوانین خود را از دین اخذ کرده و با دو هدف میانی                        (تامین رفاه ، نظم و امنیت ) و نهایی (به کمال رساندن نفوس انسانی) تشکیل می شود همواره در میان اندیشمندان اسلامی مطرح بوده و مورد تحقیق قرار گرفته است . امام خمینی و حسن حنفی نیز به عنوان         دو اندیشمند اسلامی به طرح و بررسی این مساله در اندیشه های خود پرداخته اند . ما در این پژوهش در صددیم تا وجوه تشابه و تمایز اندیشه های این دو اندیشمند را در باب حکومت دینی بررسی کنیم . پس از بررسی اندیشه های این دو اندیشمند می توان گفت هر دو در مورد مبانی حکومت دینی از جمله ضرورت حکومت دینی ، ویژگی های حاکم اسلامی ، محوریت قوانین الهی و ... از طرفداران نظریه حکومت دینی بوده و درجهت انسجام و انتظام جامعه اسلامی و در راستای اجرای فرامین الهی ، استقرار حکومت دینی را انکار ناپذیر می دانند ، اما در مورد شکل حکومت خصوصاً انتخاب حاکم اسلامی بعد از زمان پیامبر اکرم(ص)اختلاف مبنایی دارند ؛ به این گونه که امام خمینی حاکمیت جامعه اسلامی را بعد از پیامبر اکرم(ص)در درجه اول از آنِ ائمه معصومین(ع)و بعد از ایشان بر عهده فقها جامع الشرایط می داند و در این امر معتقد است که مردم در مشروعیت بخشی به حاکم دینی هیچ نقشی ندارند ، بلکه مشروعیت حاکم دینی از جانب خداوند بوده و مردم تنها در مقبولیت حکومت دینی تأثیر دارند . در مقابل ، حسن حنفی معتقد است هیچ نص و تصریحی بر امامت بعد از پیامبر اکرم(ص)وجود ندارد بلکه امر انتخاب حاکم دینی بر عهده مردم بوده و مردم می توانند با درایت و آگاهی خود حاکم جامعه دینی را انتخاب کرده و مشروعیت حاکم جامعه دینی نیز به واسطه همین انتخاب مردم تامین می گردد . در مورد ولایت فقیه نیز امام خمینی ولایت ولی فقیه را در امتداد ولایت ائمه(ع)و پیامبر(ص)می داند ولی از نظر حسن حنفی ولایت فقیه نظامی بر مبنای دوستی و یا ادامه نبوت و یا وراثت (از ائمه) نیست ، بلکه امری اعتباری خالص است .", "keywords": ["امام خمینی", "حسن حنفی", "حکومت دینی", "ولایت فقیه"]}
{"id": 200, "body": "چکیده:خاورمیانه همواره دارای اهمیت استراتژیک فوق‌العاده‌‌ای برای قدرت‌‌های بزرگ بوده است. این موضوع در عصر امپریالیسم (قرن هیجدهم تا نیمه اول قرن نوزدهم میلادی)، موجب حضور مداوم قدرت‌‌های بزرگ اروپایی به ویژه انگلستان، فرانسه و روسیه در خاورمیانه شد. فروپاشی عثمانی و به دنبال آن شکل‌گیری حکومت‌‌های سلطنتی کوچک و بزرگ عربی در منطقه، بیش از هر چیز متأثر از موقعیت استراتژیک خاورمیانه و منافع سیاست خارجی قدرت‌‌های بزرگ بود. کشف نفت و منابع عظیم انرژی، اهمیت خاورمیانه را دو چندان نمود و به همان نسبت، حضور و مداخله قدرت‌های بزرگ را فزونی بخشید..به رغم تمام مسائل اجتماعی و تفاوت‌هایی که مسلمانان در نگرش‌های مذهبی خویش دارند، می‌توانند بر طبق معیارهای اخلاقی مشترکی که رسول گرامی اسلام (ص) به ارمغان آورده، به وحدت و زندگی مسالمت آمیز دست یابند. تحقق وحدت اسلامی فرایندی است که در بستر مجموعه‌‌ای از تحولات اجتماعی، فرهنگی و سیاسی شکل می‌گیرد. برای تحقق وحدت، باید ابتدا موانع موجود را شناسایی و سپس آنها را از میان برداشت. در این پژوهش سعی شده با استفاده از روش توصیفی و تحلیلی و با بهره-گیری از نظریات نئولیبرالیسم و دموکراسی به مسئله وحدت، همدلی و شکل‌گیری حکومت مردمی که از اصلی‌ترین دغدغه‌های اندیشمندان اسلامی در طول تاریخ بوده پرداخته شود. یافته های پژوهشی حاکی از آن است که مانع اصلی اتحاد میان کشورهای منطقه خاورمیانه، نوع نظام های سیاسی منطقه خاورمیانه است که طیفی از اقتدارگرایی مهارنشده همراه با وابستگی سیاسی اقتصادی یک سویه به غرب را شامل می‌شود.", "keywords": ["موقعیت استراتژیک", "حکومت مردمی", "قدرت‌های بزرگ", "خاورمیانه", "وحدت اسلامی"]}
{"id": 201, "body": "هدف اصلی این پژوهش، شناخت عوامل اجتماعی موثر بر میزان خشونت علیه نوجوانان شهر اسلام آباد غرب می باشد.. نظریه سیستمی، مدل بوم‌شناختی، نظریه منابع و نهایتاً نظریه‌ فمنیستی چارچوب نظری این پژوهش را تشکیل می‌دهند. در این پژوهش از روش پیمایش استفاده شده است و داده‌های پژوهش با استفاده از پرسشنامه جمع‌آوری شده و برای پردازش و تجزیه و تحلیل داده‌ها از نرم‌افزار آماری  Spssاستفاده شده است. هم‌چنین در این پژوهش از دو تکنیک آمار توصیفی و آمار استنباطی به همراه آزمون های پیرسون،تی(T)،رگرسیون و Fجهت بیان تفاوت استفاده شده است. نتایج حاصل از پژوهش به شرح ذیل می‌باشد:•بین ساخت قدرت در خانواده و میزان خشونت علیه دختران نوجوان شهرستان اسلام‌آباد غرب رابطه معنی داری وجود دارد. بدین معنا که همراه با افزایش اعمال قدرت در خانواده میزان خشونت علیه دختران نیز افزایش می یابد و بالعکس. •بین صمیمیت خانوادگی و میزان خشونت علیه دختران نوجوان شهرستان اسلام‌آبادغرب رابطه معنی داری وجود دارد.بدین معنا که همراه با افزایش صمیمیت در بین خانواده ها از میزان خشونت علیه دختران نوجوان کاسته می شود. •بین صمیمیت خانوادگی و میزان خشونت علیه دختران نوجوان شهرستان اسلام‌آبادغرب رابطه معنی داری وجود دارد. •بین موفقیت تحصیلی و میزان خشونت علیه دختران نوجوان شهرستان اسلام‌آباد غرب رابطه معنی داری وجود ندارد.. بدین معنا که تغییر در میزان موفقیت تحصیلی دانش آموزان تغییری در میزان خشونت علیه دختران ایجاد نمی کند.  •بین ابعاد خانواده و میزان خشونت علیه دختران  نوجوان شهرستان اسلام‌آبادغرب رابطه معنی داری وجود ندارد. ، بدین معنا که تغییر در ابعاد خانواده دانش آموزان تغییری در میزان خشونت علیه ایشان ایجاد نمی کند. •بین پایگاه اقتصادی- اجتماعی خانواده و میزان خشونت علیه دختران نوجوان شهرستان اسلام‌آبادغرب رابطه معنی داری وجود دارد. بدین معنا که همراه با افزایش سطح پایگاه اقتصادی - اجتماعی خشونت علیه دختران نیز افزایش می یابد. •بین اختلال در نقش والدین (طلاق یا فوت والدین) و میزان خشونت علیه دختران نوجوان شهرستان اسلام‌آباد غرب رابطه معنی داری وجود دارد. بدین معنا که با اتفاق افتادن طلاق یا فوت والدین میزان خشونت علیه دختران نیز افزایش می یابد.•بین مصرف‌ مواد و الکل در خانواده و میزان خشونت علیه دختران نوجوان شهرستان اسلام‌آباد غرب رابطه معنی داری وجود دارد. بدین معنا که در خانواده هایی که والدین مواد مخدر یا مشروبات الکلی مصرف می کنند میزان خشونت علیه دختران افزایش می یابد.", "keywords": ["ابعاد خانواده", "مصرف مواد و الکل", "ساخت قدرت در خانواده - صمیمیت خانوادگی", "اختلال در نقش والدین", "خشونت", "نوجوانان", "اجتماعی", "پایگاه اقتصادی", "موفقیت تحصیلی"]}
{"id": 202, "body": "رضایت از زندگی به شناخت و فرایند قضاوت ذهنی بر می‌گردد و مراد از آن نگرش فرد و ارزیابی عمومی او  نسبت به کلیت زندگی خود و یا برخی از جنبه‌های زندگی است. در این پژوهش سعی شده مدلی برای تبیین عوامل اثرگذار بر رضایت از زندگی افراد طراحی گردد. یکی از این عوامل خوش‌بینی اسلامی است. در اسلام، خوش‌بینی به معنای گمان نیک و حسن ظن و استفاده از تمام ظرفیت‌های ذهنی مثبت، نشاط‌انگیز و امیدوارکننده در مقابل بدبینی به معنای بدگمانی و سوءظن و عوامل منفی و ساخته ذهن و احساس‌های یأس‌آور است. این نگاه مثبت به زندگی، ادراک افراد از مشکلات و استرس‌ها را تغییر می‌دهد. در واقع در این پژوهش به بررسی تأثیر خوش‌بینی اسلامی با میانجی‌گری استرس ادراک‌شده بر رضایت از زندگی پرداخته شده است. روش استفاده‌شده در این پژوهش، روش همبستگی از نوع تحلیل مسیر است. جامعه تحقیق، معلمین منطقه 4 مشهد و نمونه انتخاب‌شده، 219 نفر هستند که به صورت خوشه‌ای تصادفی انتخاب شده‌اند. برای اجرای این پژوهش از ابزار پرسشنامه خودسنجی استفاده شد. این پرسشنامه‌ها عبارت‌اند از پرسشنامه خوش‌بینی اسلامی (نوری و سقای بی‌ریا، 1388)، فرم 14 سوالی از پرسشنامه استرس ادراک‌شده (PSS) و پرسشنامه رضایت از زندگی (SWLS). یافته‌های پژوهش نشان داد که خوش‌بینی اسلامی با رضایت از زندگی به صورت مستقیم و مثبت ارتباط دارد. همچنین این فرضیه که خوش‌بینی اسلامی با استرس ادراک‌شده ارتباط دارد نیز مورد تأیید قرار گرفت. در واقع با افزایش خوش‌بینی اسلامی، استرس ادراک‌شده کاهش می‌یابد. در این تحقیق ارتباط بین استرس ادراک‌شده و رضایت از زندگی نیز به صورت معکوس نشان داده شد. همچنین تحلیل مسیر نشان داد که خوش‌بینی اسلامی از طریق استرس ادراک‌شده با رضایت از زندگی ارتباط دارد. به این صورت که با افزایش خوش‌بینی اسلامی استرس ادراک‌شده کاهش می‌یابد و در تبع این کاهش، رضایت از زندگی نیز افزایش می‌یابد.", "keywords": ["معلمین", "رضایت از زندگی", "استرس ادراک‌شده", "خوش‌بینی اسلامی"]}
{"id": 203, "body": "داستان‌های قرآن متشکل از عناصری هستند که پیکره داستان بر آن‌ها استوار شده است. برخی از سوره‌های قرآن متضمن بیان سرگذشت فرد یا افرادی هستند که عهده‌دار تربیت و هدایت بشریت‌ می‌باشند و با پی‌جویی آن‌ها این هدف محقق می‌شود. سوره هود از جمله سوری است که شرح حال هفت پیامبر به ترتیب حضرت نوح، حضرت هود، حضرت صالح، حضرت ابراهیم، حضرت لوط، حضرت شعیب و حضرت موسی را بیان می‌کند. بر این اساس عناصری از قبیل موضوع، درونمایه، پیرنگ، افتتاحیه، رویداد، شخصیت، گفتگو، صحنه و اختتامیه در داستان‌های این سوره، با هدف استخراج عناصر داستانی به منظور شناخت داستان‌های کوتاه سوره هود، به وسیله مطالعات کتابخانه‌ای و با روش تحلیل محتوای مضمونی مورد تحلیل قرار گرفتند. می‌توان بیان کرد که هر عنصر به اقتضای سوره و داستان، حامل مفاهیمی است که از سویی همگام با مضامین سوره و از طرف دیگر در ارتباط با دیگر عناصر مطروحه در داستان‌هاست. ذکر داستان‌های مشابه سوره هود در دیگر سوره‌های قرآن، جنبه تکمیلی داشته و هر کدام با سوره‌ای که در آن تعبیه شده‌اند، در تناسب می‌باشند لذا تکرار هر یک، حامی استنباط شایسته‌تر مفاهیم همان سوره است.", "keywords": ["داستان کوتاه", "عناصر داستان", "سوره هود", "تحلیل محتوا", "داستان‌های قرآن"]}
{"id": 204, "body": "هدف از پژوهش حاضر، شناخت داعش از منظر یک جنبش اجتماعی است. سوال اصلی این پژوهش این است که داعش از منظر یک جنبش اجتماعی، دارای چه ویژگیها و خصوصیاتی است؟ و اینکه پدیده داعش به مثابه یک جنبش اجتماعی، با کدام دسته از نظریات جنبش ها قرابت بیشتری دارد؟ برای پاسخ به این سوالات، ابتدا به بررسی اجمالی رویکردهای نظری و نظریات مطرح ذیل هر رویکرد پرداخته شده و سپس برخی مفاهیم مهم جنبش های اجتماعی برای بررسی مورد داعش استخراج گردید. مفاهیمی چون اهداف جنبش، ایدئولوژی، اشکال غیرمتعارف اعتراض، احساسات جمعی، تحریک پذیری و تلقین پذیری، هویت دهی و معناسازی، تأکید بر مخالفت و غیریت و بسیج منابع، در این مورد مورد واکاوی و ایضاح مفهومی قرار گرفته و وضعیت آنها در مورد داعش، بررسی گردید. در پژوهش حاضر که نوع آن، توصیفی- اکتشافی و روش آن، اسنادی است، داده‌های مورد نیاز نیز از طریق مراجعه به منابع مکتوب و غیر مکتوب جمع‌آوری شده است و از هر رویکرد نظری جنبش های اجتماعی، عناصری تحلیلی در مورد جنبش داعش مورد استفاده قرار گرفت و مشخص گردید که این جنبش هم دارای، جنبه هایی از رویکرد رفتار جمعی به خصوص رفتارهای جماعت گونه است و هم به دنبال بسیج منابع برای به دست آوردن حداکثر قدرت در عرصه سیاسی است. همچنین وجه هویت گرایانه این جنبش و پاسخ هایی که داعش به بحران های هویتی موجود می دهد، بسیار قابل توجه است. می توان گفت که برای فهم و تبیین جنبش داعش، رویکرد ترکیبی نظریات جنبش های اجتماعی مناسب تر به نظر می رسند.", "keywords": ["بحران هویّت", "رفتار جمعی", "داعش", "ایدئولوژی", "جنبش اجتماعی", "بسیج منابع"]}
{"id": 205, "body": "مدیریت دانش به عنوان یک اصل خود ارزیابی و عامل ایجاد جریان اطلاعاتی در منابع سازمانی حائز اهمیت است از این رو محققین در این پژوهش سعی خواهند نمود به بررسی این موارد در دانشگاه آزاد اسلامی بپردازند. از انجا که دانشگاه آزاد اسلامی به عنوان یک سازمان ارائه دهنده خدمات آموزشی و به عنوان بزرگترین واحد دانشگاهی جهان اسلام سعی در بهبود برنامه های استراتژیکی خود دارد از این رو بنابر محدودیتهای محقق سعی شده به بررسی جنبه های مدیریت دانش و گزینه های استراتژیک در دانشکده مدیریت دانشگاه تهران مرکز پرداخته شود. پس با استفاده از مدلی جامع با محوریت مدیریت دانش، گزینه های استراتژیک شناسایی شده و با ارائه راه کارهایی مناسب تا حد امکان سعی خواهد شد مدیران این واحد را در بهبود روند سیاست گذاری یاری نماییم.روش بررسی :ردیفنمونه آماریتعداد نفرات1دانشجویان تحصیلات تکمیلی153 نفر2کارکنان ستادی دانشکده مدیریت26 نفر3اساتید دانشکده مدیریت (تمام وقت)37 نفرحجم کل نمونه آماری پژوهش بدون طبقه بندی:216 نفراین تحقیق« ازنظر ماهیت و روش از نوع توصیفی - پیمایشی و از نظر هدف و ماهیت یک تحقیق کاربردی است ». جامعه آماری این تحقیق با توجه به مدل و موضوع پژوهش، کلیه دانشجویان دکتری و فوق لیسانس، کارکنان دانشکده و اساتید دانشکده مدیریت میباشند تعداد نمونه 216 نفر بدست آمد که از این تعداد بر اساس طبقه بندی (تناسب طبقات) میتوان تعداد نمونه هر طبقه به صورت زیر بدست آورد.   روند اجرای تحقیق به صورت زیر می باشد:گام اول: برای شناسایی شاخص ها علاوه بر مطالعه منابع اولیه، ابعاد مدل و شاخص های هر بُعد، از 10 نفر از محققین و خبرگان دانشگاهی نیز مصاحبه انجام، و شاخص ها دسته بندی خواهند شد . گام دوم: پرسشنامه ای با مقیاس پنج درجه ای لیکرت  در گام اول بین 30 نفر از نمونه توزیع خواهد شد که با ارائه 30 عدد از پرسشنامه ها در بین اعضای  نمونه،  محقق با استفاده از روش ضریب آلفای کرونباخ پایایی پژوهش را آزمون و با استفاده از نرم افزار SPSS داده ها را  مورد تجزیه و تحلیل قرار خواهد داد. گام سوم: در این مرحله بر اساس نتایج حاصل از تجزیه تحلیل داده های پرسشنامه ای، پیشنهاد هایی ارائه خواهد شد که اهداف پژوهش را پوشش و اوضاع را درجهت حل مسئله پژوهش هدایت نمایند.بر اساس مدل گزینه های استراتژیک داکر پنج عامل اصلی در این پژوهش با محوریت دانش بر اثر بخشی سازمانی مورد آزمون قرار گرفت و تمام عوامل با میانگین بین (  3/70 - 3/96  ) موثر بودنشان تایید شد  و الویت بندی تاثیر این عوامل نشان داده که مسائل و مشکلات استراتژیک بالاترین تاثیر و استراتژی های سازمان کمترین تاثیر را  دارند .ابعاد کلیدی موثر بر اثر بخشی سازمان با محوریت مدیریت دانش بر اساس اولویت در 18 بُعد اولویت بندی شده است. \"سیستم ناکارامد پرداخت تشویق\" بالاترین اولویت و \"ایجاد رشته های مجازی\" کمترین اهمیت را از نظر پاسخ گویان در گزینه های استراتژیک در دانشکده مدیریت دانشگاه آزاد اسلامی تهران مرکز در اثر بخشی سازمانی با محوریت دانش را داشته اند.آزمون های انجام شده نشان می دهد اکثریت شاخص های گزینه های استراتژیک بر اثربخشی سازمانی از منظر دانشی تاثیر گذار است . پیشنهاد محقق این است که قبل از اجرای سیستم مدیریت دانش در سازمان زیرساخت های استراتژیک سازمان ار منظر دانش محور بودن سنجیده و این زیر ساخت ها بر اساس دانش محور بودن بازسازی شود.", "keywords": ["دانشگاه آزاد اسلامی ، واحد تهران مرکزی", "مدیریت راهبردی", "اثربخشی سازمانی", "اثربخشی سازمانی", "منابع سازمانی", "مدیریت دانش", "خدمات آموزشی", "گزینه‌های استراتژیک"]}
{"id": 206, "body": "هدف از انجام پژوهش حاضر بررسی رابطه بین هوش معنوی و هوش هیجانی با تعهد سازمانی دانشجویان شاغل دانشگاه آزاد اسلامی واحد مرودشت بوده است. به لحاظ ماهیت و اهداف، این پژوهش  کاربردی و برای اجرای آن از روش همبستگی می‌استفاده شد. جامعه آماری این پژوهش شامل کلیه دانشجویان شاغل دانشگاه آزاد اسلامی واحد مرودشت به تعداد 360 نفر بود که بر اساس جدول مورگان تعداد 185 نفر به عنوان حجم نمونه پژوهش برآورد گردید که این تعداد به شیوه تصادفی ساده انتخاب شداند. برای گردآوری داده‌ها از سه پرسش‌نامه هوش معنوی عبئاله زاده و  همکاران (1388)، هوش هیجانی تراویس و گریوز (1990) و تعهد سازمانی آلن و مایر (1984) استفاده شده است. جهت تجزیه و تحلیل داده‌ها از آزمون‌های همبستگی پیرسون، رگرسیون چند گانه به روش همزمان استفاده شده است. نتایج پژوهش نشان داد بین ابعاد هوش معنوی و ابعاد هوش هیجانی با تعهد سازمانی رابطه معناداری وجود دارد و همچنین ابعاد هوش معنوی و ابعاد هوش هیجانی به صورت مثبت قادر به پیش بینی تعهد سازمانی کارکنان می‌باشند.", "keywords": ["دانشجو", "تعهد سازمانی", "دانشگاه آزاد اسلامی ، واحد مرودشت", "هوش معنوی", "هوش هیجانی"]}
{"id": 207, "body": "تحلیل فرآیند دموکراسی و تحکیم توسعه سیاسی در کشورهای مختلف جهان نشان می‌دهد که بین این فرایند و گسترش کمٌی و توسعه کیفی دانشگاه‌ها و مراکز آموزش عالی در این کشورها رابطه‌ای نزدیک و معنادار وجود دارد. در این رساله، از منظر فرهنگ سیاسی، نظریه طبقه متوسط جدید (به ویژه جامعه دانشگاهی به عنوان هسته اصلی طبقه متوسط نوین) و انباشت سرمایه اجتماعی به توسعه سیاسی نگریسته می‌شود. به نظر می‌رسد که پالایش فرهنگ سیاسی در ایران از مولفه‌های استبدادی و احترام به خواست‌های طبقه متوسط جدید، جزء اولین قدم‌هائی است که می‌تواند در راه تقویت فرآیند توسعه سیاسی برداشته شود. همچنین بایستی به این مفروض توجه شود که ساخت سیاسی و فرهنگ سیاسی در یک رابطه بازتولید متقابل به شکل‌گیری یکدیگر منجر می‌شوند. از میان روش‌های مناسب برای گردآوری مواد و داده‌های پژوهش، روش مورد نظر برای این پژوهش، روش کمًی-کیفی می‌باشد. این انتخاب به طور عمده متأثر از نیاز این موضوع برای مراجعه به آمار رشد کمٌی  دانشگاه‌ها، پس از انقلاب اسلامی ایران و به طور مشخص در بازه زمانی1384- 1368 و همچنین تحلیل و تبیین نسبت این رشد، با شاخص‌های فرهنگی توسعه سیاسی و رشد طبقه متوسط جدید در ایران می‌باشد. نتیجه این بررسی بدین صورت ارائه می گردد که نیروهای اجتماعی جدید برخاسته از فرایند آموزشی دانشگاه ها به دلیل برخورداری از سواد و آموزش و همچنین رشد طبقه متوسط جدید، نسبت به مسائل اجتماعی و سیاسی حساس بوده و نیروی جدیدی برای ایجاد تحول و دگرگونی اجتماعی در جامعه به شمار می روند.", "keywords": ["فرهنگ سیاسی", "انقلاب اسلامی", "سرمایه اجتماعی", "طبقه متوسط جدید", "دانشگاه", "ایران", "دانشگاه‌ها", "جامعه دانشگاهیان", "توسعه سیاسی", "فرهنگ سیاسی"]}
{"id": 208, "body": "هدف از پژوهش حاضر، مقایسه اثربخشی درمان فراتشخیصی مبتنی بر تنظیم هیجان با طراحی مذهبی/معنوی با درمان فراتشخیصی بارلو بر کاهش علائم و بهبود عملکرد عمومی‌زنان مبتلا به اختلال‌های اضطرابی است. در این پژوهش، از روش ترکیبی کیفی و کمی ‌استفاده شده است. هدف نهایی از انجام مطالعه کیفی، تدوین بسته درمانگری فراتشخیصی مبتنی بر تنظیم هیجان با طراحی مذهبی/معنوی بود. برای دستیابی به این هدف، ابتدا مؤلفه‌های مذهبی/معنوی تنظیم هیجان با استفاده از روش تحلیل محتوای کیفی استقرایی استخراج شدند. بدین‌منظور، پس از جست‌و‌جوی منابعی که به مطالعه انواع هیجان‌های مثبت یا منفی با استفاده از آیات و روایات پرداخته‌ بودند، 3 عنوان کتاب تالیفی، 3 عنوان پایان‌نامه و رساله و 7 مقاله به شیوه نمونه‌‌گیری هدفمند انتخاب شدند و مورد تایید مشاور رساله (مشاور مذهبی) قرار گرفتند. منابع انتخاب شده با توجه به مدل ارائه شده توسط گرانهیم و لاندمن تحلیل شدند. متون پس از چندین بار بازخوانی به واحدهای معنایی و سپس واحدهای فشرده (142 کد) تقسیم شدند. کدها بر اساس شباهت و تفاوت در 18 زیرطبقه و 6 طبقه دسته‌بندی شدند و در نهایت دو درون‌مایه‌ (عوامل آشفته‌ساز هیجان و عوامل تنظیم‌گر هیجان) با قابلیت پوشش‌دهی به طبقه‌های حاصل شده، استخراج گردید. به‌منظور تحقق معیارهای استحکام داده‌ها در پژوهش کیفی، علاوه بر راهبردهایی که در جهت اعتبار پذیری، اطمینان‌پذیری، تأیید پذیری و انتقال‌پذیری داده‌ها انجام گرفت، از 10 روان‌شناس حوزوی خواسته شد با استفاده از فرمی ‌به ارزیابی مولفه‌های استخراج شده بپردازند. مؤلفه‌هایی که با محاسبه شاخص ضریب نسبی روایی محتوا (CVR) در این مرحله تأیید شدند برای طراحی درمان فراتشخیصی مبتنی بر تنظیم هیجان با طراحی مذهبی/معنوی مورد استفاده قرار گرفتند. با توجه به مؤلفه‌های تأیید شده در مرحله تحلیل محتوا، ابتدا ساختار درمان و اهداف هر جلسه مشخص شدند و طی جلسات متعدد با ناظرین طرح، این ساختار مورد بررسی و بازبینی قرار گرفت. سپس مطابق با اهداف جلسات، فنون متناسب پیشنهاد گردید. ساختار، اهداف و فنون جلسات به 10 داور باسابقه در امر درمانگری ارائه گردید و روایی محتوایی برنامه درمان با استفاده از شاخص CVRمحاسبه گردید. ساختار نهایی درمان شامل 12 جلسه برای اجرا آماده گردید. در مطالعه کمی ‌پژوهش، از طرح تک‌آزمودنی از نوع خط پایه چندگانه با دوره پیگیری استفاده شد. برای انتخاب نمونه پژوهش، پوستری طراحی گردید و در مرکز سلامت مهرشفا واقع در شهرستان یزد نصب گردید، هم‌چنین، در برخی شبکه‌های اجتماعی قرار داده شد. از بین افراد متقاضی، 9 بیمار زن مبتلا به اختلال‌های اضطرابی که دارای معیارهای ورود به پژوهش و فاقد معیارهای خروج بودند از طریق مصاحبه بالینی ساختاریافته براساس معیارهای تشخیصی DSM-5 برای اختلال‌های اضطرابی و به شیوه نمونه‌گیری هدفمند انتخاب و به صورت تصادفی به دو مداخلات درمانی اختصاص داده شدند. 3 شرکت‌کننده به دلیل غیبت یا انصراف از برنامه‌های درمانی حذف شدند و در نهایت اطلاعات مربوط به 6 نفر (هر درمان3 نفر) مورد تجزیه و تحلیل قرار گرفت. علائم اضطرابی و عملکرد عمومی شرکت‌کنندگان در پژوهش با استفاده از پرسشنامه‌های اضطراب بک، اختلال اضطراب فراگیر، اضطراب در تعامل اجتماعی، علائم اختلال‌های هیجانی مرتبط با اضطراب (SCARED-A) و پرسشنامه سازگاری کاری و اجتماعی در موقعیت‌‌های خط پایه، مداخله درمانی و پیگیری یک ماهه و سه ماهه ارزیابی شد. داده‌ها با استفاده از روش تحلیل دیداری، شاخص تغییر پایا، درصد بهبودی و اندازه اثر تحلیل شدند. نتایج نشان دادکه هر سه شرکت‌کننده در درمان مذهبی/معنوی در مرحله مداخله، روند کاهشی را در علائم اضطراب و بهبودی قابل‌ملاحظه‌ای را در عملکرد عمومی‌نشان داده‌اند. این نتایج در پیگیری یک‌ماهه و سه‌ماهه نیز حفظ شد. تحلیل‌های گروهی برای مقایسه اثربخشی دو برنامه درمانی نشان داد که درمان فراتشخیصی مبتنی بر تنظیم هیجان با طراحی مذهبی/معنوی در کاهش علائم اضطرابی و بهبود عملکرد عمومی اثربخشی بالاتری را نسبت به درمان فراتشخیصی بارلو نشان داده است. براساس نتایج، درمان فراتشخیصی مبتنی بر تنظیم هیجان با طراحی مذهبی/معنوی یک مداخله مؤثر در کاهش علائم و بهبود عملکرد عمومی زنان مبتلا به اختلال‌های اضطرابی است.", "keywords": ["عمل‌کرد عمومی", "تنظیم هیجان", "درمان فراتشخیصی بارلو", "اختلال‌های اضطرابی", "درمان فراتشخیصی مذهبی", "معنوی"]}
{"id": 209, "body": "این پژوهش با رجوع به اندیشه‌های مجتهد شبستری و مصباح یزدی به بررسی نسبت میان حکومت دینی و دموکراسی از دیدگاه این دو متفکر می‌پردازد. پرسش بنیادین این جستار، عبارت است از اینکه چه نسبتی بین حکومت دینی و دموکراسی در اندیشه‌های شبستری و مصباح یزدی می‌توان یافت؟ نگارنده در پاسخ به این پرسش تلاش نموده است تا با پایبندی به روش توصیفی-تحلیلی و تطبیقی پس از بحث تئوریک در نسبت میان دین و دموکراسی، فرضیه موردنظر خود در خصوص سازگاری میان دین و دموکراسی در اندیشه‌های مجتهد شبستری و عدم سازگاری دین و دموکراسی در اندیشه‌های مصباح یزدی را به آزمون گذارد. در این میان مصباح یزدی با نگاهی «سنت گرایانه» و برآمده از نصوص دینی و مجتهد شبستری با نگاهی برآمده از «هرمنوتیک» آراء و نظرات خود را در این خصوص بیان کرده‌اند.مصباح یزدی دموکراسی را دستاورد شوم ماجرای «سقیفه» می‌داند و نظریه «ولایت مطلقه فقیه» را محور حکومت اسلامی معرفی می‌کند. مجتهد شبستری قائل به وجود «دموکراسی مسلمانان» می‌باشد و دو اصل «آزادی» و «مساوات» را شاه رگ تئوری دموکراسی خود می‌داند.این پژوهش با واکاوی اندیشه‌های مجتهد شبستری و مصباح یزدی، شاخصه‌های حکومت دینی و دموکراسی را از دیدگاه مجتهد شبستری و مصباح یزدی بیان می‌کند و در پایان نتایج حاصل از این مقایسه را ارائه می‌کند.", "keywords": ["مجتهد شبستری", "حکومت دینی", "دموکراسی", "مصباح یزدی", "مردم"]}
{"id": 210, "body": "در دیدگاه آیت‌الله خامنه‌ای (مدظله‌العالی) در فرآیند پنج مرحله‌ای تحقق کامل اهداف انقلاب اسلامی (انقلاب اسلامی، نظام اسلامی، دولت اسلامی، جامعه اسلامی و تمدن اسلامی)، دولت اسلامی سومین و مهم‌ترین گام در این فرآیند است که از نظر ایشان تاکنون شکل نگرفته است. این پایان‌نامه به جهت بررسی ماهیت دولت اسلامی، ضرورت و چگونگی تشکیل آن در اندیشه‌ی رهبر انقلاب با روش کیفی از نوع تحلیل اسنادی و ابزار فیش‌برداری، درصدد پاسخ به این سوال اصلی است که «چیستی، چرایی و چگونگی تحقق دولت اسلامی از دیدگاه حضرت آیت‌الله خامنه‌ای (مدظله‌العالی) چیست؟» یافته‌های تحقیق حاضر نشان می‌دهد دولت اسلامی مدنظر ایشان ماهیتی کاملا دینی دارد و بر مبنای شریعت اسلام و با الگوگیری از دولت نبوی (ص) و دولت علوی (ع) و متناسب با شرایط امروز شکل می‌گیرد. از همین‌رو فاصله داشتن وضع موجود دولت در نظام جمهوری اسلامی و از طرفی لزوم الگو شدن در بین ملت‌های دیگر، عدم تطابق اخلاق و رفتار برخی کارگزاران با معیارهای اسلامی و همچنین عدم ناکارآمدی برخی از دولت‌ها در تحقق بعضی اهداف و انجام بعضی وظایف، ضرورت تشکیل هرچه سریع‌تر دولت اسلامی را مبرهن می‌سازد. چگونگی تحقق دولت اسلامی نیز سه الزام نرم‌افزاری، کارگزاری و ساختاری را می‌طلبد که نرم‌افزارهای تحقق دولت اسلامی تولید علم و جنبش نرم‌افزاری و قانونگذاری هستند. همچنین کارگزاران باید در سه سطح باور، اخلاق و رفتار اسلامی شوند. الزامات ساختاری نیز در دو بعد نظام‌سازی و نهادسازی که با ایجاد نهادهای جدید و تکمیل نهادهای موجود بر اساس فقه و متناسب با نیاز روز صورت می‌گیرد، قابلیت پیگیری دارند. با تحقق این امور، دولت اسلامی موردنظر مقام معظم رهبری (مدظله‌العالی) حاصل می‌شود.", "keywords": ["انقلاب اسلامی", "جمهوری اسلامی", "آیت‌الله خامنه‌ای ( مدظله‌العالی )", "دولت اسلامی", "نظام‌سازی"]}
{"id": 211, "body": "در دنیای امروزکشورهای مختلف در سیاست خارجی خود با بهره گیری از ظرفیت های سیاسی، اقتصادی و انرژی ملی و در چارچوب دیپلماسی انرژی، راهبرد نوین رشد و توسعه اقتصادی و تامین منافع و امنیت ملی را در پیش گرفته اند.اما جمهوری اسلامی ایران با توجه به موقعیت ژئوپلیتیکی و ژئواستراتژیکی منحصر به فرد در خاورمیانه و به ویژه خلیج فارس و با وجود برخورداری از منابع غنی هیروکربنی ، موقعیت‌ها و نقاط قوت مناسب در عرصهی بهره‌گیری از ابزار انرژی در جهت حضور موثر در معادلات بین‌الملل انرژی، هنوز به جایگاهی شایسته و در خور خویش در این حوزه دست نیافته است.با عنایت به اهمیت مدیریت استراتژیک منابع و ذخائر انرژی برای جمهوری اسلامی ایران این سوال مطرح می گردد که ضرورت های سیاسی، اقتصادی تحول در دیپلماسی انرژی جمهوری اسلامی ایران کدامند؟ برای پاسخ به این سوال فرضیه ای که مطرح می گردد این است که با توجه به جایگاه انرژی های نفت و گاز و درآمد نفتی در اقتصاد کشور، جذب سرمایه گذاری های خارجی، برخورداری از دستاوردهای تکنولوژیک جهان درصنعت نفت، افزایش ظرفیت تولید،حفظ و تقویت جایگاه کشور در بازار انرژی و اوپک و  افزایش قدرت دیپلماسی اقتصادی کشور مستلزم تحول در دیپلماسی انرژی ج.ا.ایران است. این پژوهش از نوع مطالعه توصیفی - تحلیلی مبتنی بر تحلیل مقالات و کتب های کتابخانه ای می باشد. برای آزمون این فرضیه با بهره گیری از تئوری وابستگی متقابل پیچیده در چهارچوب اقتصاد سیاسی بین الملل نوینضمن بررسی محورهای تاریخی و چالش های دیپلماسی انرژی ج.ا. ایران، فائق آمدن بر تحریم ها در بخش صنعت نفت و گاز، جهت امکان سرمایه گذاری بیشتر، افزایش ظرفیت تولید و صادرات، حفظ و افزایش سهم و جایگاه ج.ا.ایران در بازارانرژی و اوپک و بالابردن قدرت چانه زنی ج.ا.ایران در عرصه دیپلماسی اقتصادی مورد مطالعه قرار گرفت. و نهایتأ با با ارزیابی دقیق شرایط زمانی، تحریم های بین المللی و واقعیات جهانی، منطقه ای و بین المللی، و نیز با توجه به اثرگذاری بخش انرژی بر کنش های متقابل نیروهای داخلی و خارجی، فرضیه پژوهش مورد تایید قرار گرفته است.", "keywords": ["سیاست خارجی", "اقتصاد سیاسی بین‌الملل نوین", "امنیت ملی", "انرژی", "تحریم", "وابستگی متقابل پیچیده", "صنعت نفت", "سازمان‌های اقتصادی بین‌المللی", "دیپلماسی اقتصادی", "جمهوری اسلامی ایران", "اقتصاد سیاسی", "دیپلماسی", "دیپلماسی انرژی"]}
{"id": 212, "body": "هدف این پژوهش، بررسی نقش واسطه‌ای عقلانیت دینی میان دینداری والدین و میزان تاب‌آوری، سلامت روان و رضایت از زندگی دانشجویان و ارائه یک مدل برای نمایش روابط بین متغیرهای پژوهش بود. جامعه پژوهشی  شامل تمامی دانشجویان دختر دانشگاه‌-های دولتی شهر تهران به همراه والدینشان بودند که از میان آن‌‌ها به روش نمونه‌گیری تصادفی، نمونه‌ای به تعداد 308 نفر انتخاب شدند. به منظور گردآوری داده‌‌ها از پرسشنامه‌-های عقلانیت دینی میردریکوندی (1388)، دینداری خدایاری فرد (1388)، تاب‌آوری کانر-دیویدسون (2003)، سلامت روان گلدبرگ (GH-28) و رضایت از زندگی دینر و همکاران (1985) استفاده شد. برای احراز روایی پرسشنامه‌‌ها، از روایی محتوایی و به منظور بررسی پایایی، آلفای کرونباخ به‌کار گرفته شد. پردازش داد‌‌ها از روش تحلیل مسیر استفاده شد. درمدل ارائه شده در این پژوهش، دینداری پدر و مادر، متغیرهای برون‌زای مستقل، عقلانیت دینی، تاب‌آوری و رضایت از زندگی، متغیر‌‌های درون‌زای مستقل (متغیرمیانجی)، و سلامت روان متغیر درون‌زای وابسته بود. شاخص های حاصل از نتایج، حاکی از برازش بسیار خوب مدل بود، بدین معنا که داده‌‌های تجربی به خوبی از مدل ارائه شده حمایت می‌کردند. یافته‌-های حاصل از تحلیل مسیر نشان داد اثرات مستقیم دینداری پدر و دینداری مادر بر روی عقلانیت دینی، اثر مستقیم عقلانیت دینی بر تاب‌آوری، اثرات مستقیم عقلانیت دینی، تاب-آوری و رضایت از زندگی بر روی سلامت روان و اثر مستقیم تاب‌آوری برروی رضایت از زندگی معنادار می‌باشند. همچنین اثرات غیر مستقیم دینداری پدر، دینداری مادر، عقلانیت دینی و تاب‌آوری بر روی سلامت روان، اثرات غیر مستقیم دینداری مادر و عقلانیت دینی بر رضایت از زندگی و اثرات غیر مستقیم دینداری پدر و مادر بر روی تاب‌آوری نیز معنادار بدست آمدند. بنابراین نقش واسطه‌ای عقلانیت دینی بین دینداری والدین و میزان تاب‌آوری، رضایت از زندگی و سلامت روان دانشجویان مورد تائید واقع شد. بطورکلی 31% از میزان واریانس سلامت روان، 21% از میزان واریانس رضایت از زندگی، 12% از میزان واریانس تاب-آوری و 18% از میزان واریانس عقلانیت دینی در این پژوهش تبیین شده‌اند. تبیین نتایج و پیشنهادات کاربردی و پژوهشی نیز ارائه شده است.", "keywords": ["دانشجویان", "عقلانیت دینی", "تاب‌آوری", "رضایت از زندگی", "سلامت روان", "دینداری والدین"]}
{"id": 213, "body": "این پژوهش با هدف بررسی تأثیر تدریس آیات تدبری قرآن کریم به روش‌های کاوشگری و بحث گروهی بر پرورش ذهنیت فلسفی دانش‌آموزان انجام شده است. روش پژوهش عبارت از روش شبه آزمایشی با پیش‌آزمون و پس‌آزمون با دو گروه آزمایش و یک گروه کنترل بوده است. جامعه آماری پژوهش، دانش آموزان دختر پایه دهم رشته تجربی شهرستان مهرستان در سال تحصیلی 1396بوده است. تعداد افراد جامعه 200 نفر بوده است که از روش نمونه گیری جامعه در دسترس تعداد 60 نفر به عنوان نمونه انتخاب شدند. در ابتدا پرسشنامه ذهنیت فلسفی توسط آزمودنی‌ها تکمیل گردید و سپس در گروه‌های آزمایش روش تدریس بحث گروهی و کاوشگری و در گروه کنترل روش تدریس سخنرانی به کار گرفته شد. بعد از اجرای روش‌های تدریس پس‌آزمون ذهنیت فلسفی اجرا شد. یافته‌های پژوهش با استفاده از روش‌های آماری تی تک نمونه ایی و تحلیل کوواریانس ( ANCOVA) مورد تجزیه‌وتحلیل قرار گرفتند. یافته‌های پژوهش نشان می‌دهد که روش تدریس کاوشگری ذهنیت فلسفی دانش‌آموزان را افزایش داده است و روش تدریس بحث گروهی با وجود افزایش میانگین در پس‌آزمون، تاثیر معناداری در افزایش ذهنیت فلسفی دانش‌آموزان نداشته است و همچنین تدریس به شیوه سخنرانی باعث افزایش ذهنیت فلسفی دانش‌آموزان نشده است و میانگین ذهنیت فلسفی را  در پس‌آزمون کاهش داده است.", "keywords": ["روش تدریس بحث گروهی", "ذهنیت فلسفی", "آیات تدبری قرآن", "روش تدریس کاوشگری"]}
{"id": 214, "body": "از زمان استقلال کشورهای آسیای مرکزی به موازات فروپاشی اتحاد جماهیر شوروی، نگرانی های زیادی از بابت نقشی که اسلام در تحولات آینده این منطقه ایفا خواهد کرد در میان ناظران و تحلیلگران وجود داشته است. به طور سنتی اسلام مذهب اکثریت ساکنان آسیای مرکزی می باشد، اما در طی هفتاد سال حکومت شوروی تا زمان استقلال ای جمهوری ها زیر فشار و نفوذ روس ها بوده است. کشورهای آسیای مرکزی پس از استقلال همواره با چالش های بسیاری مواجه بوده اند. یکی از این چالش ها بحث بنیادگرایی اسلامی و گسترش و توسعه آن در این منطقه پس از فروپاشی شوروی می باشد. در این میان کشور ازبکستان به عنوان مهم ترین مرکز حرکت های بنیادگرایانه از اهمیت ویژه ای برخوردار می باشد. در موضوع بنیادگرایی اسلامی و دلایل گسترش آن در ازبکستان دو دسته عوامل خارجی و داخلی نقش دارند. به نظر می رسد که در این میان نقش عوامل داخلی از اهمیت بیشتری برخوردار است.", "keywords": ["بنیادگرایی اسلامی", "آسیای مرکزی", "بنیادگرایی اسلامی", "رادیکالیسم", "اسلام", "اتحاد جماهیر سوسیالیست شوروی ( یو اس اس آر )", "ازبکستان"]}
{"id": 215, "body": "یکی از مباحث مهم و اساسی در حوزه اقتصاد که امروزه مورد ابتلای اکثر مسلمانان نیز می باشد مسئله ربای در وامها (ربای قرضی) می باشد. اصل حرمت ربا در میان تمام مسلمین امری مورد اتفاق بوده و از ضروریات دین مبین اسلام محسوب می شود. امّا از حدود یک قرن پیش گروهی از اندیشمندان مسلمان، تفصیلی را در مورد انواع ربای قرضی مطرح کرده‌اند که شواهد تاریخی نشان می دهد چنین تفصیلی در میان عالمان مسیحی نیز سابقه داشته است. این گروه، ربای قرضی را از جهت غرض قرض گیرنده و محل مصرف قرض ربوی به دو نوعِ ربای استهلاکی (مصرفی) و ربای انتاجی (تولیدی) تقسیم کرده‌اند و ربای مصرفی را مشمول ادله تحریم ربا دانسته‌اند و ربای تولیدی را تجویز نموده‌اند و با استناد به برخی دلایل، درصدد هستند تا اثبات کنند که ربای حرام شده در اسلام، ربای مصرفی بوده است نه ربای تولیدی؛ بنابراین، قرض ربوی اگر برای تولید و تجارت و سرمایه گذاری و ساخت و ساز و امثال اینها باشد، جایز بوده و مشمول ادله حرمت ربا نخواهد بود. امّا به نظر می‌رسد با توجه به اهمیّت اجتناب از ربا در اسلام و تغلیظ و تشدید حرمت ربا در آیات و روایات، تا جایی که رباخواری حکم جنگ با خداوند متعال و رسول اکرم(ص) را دارد، حکم حرمت ربا شامل ربای تولیدی هم می شود و به ربای مصرفی اختصاص ندارد. در این پایان نامه ابتداء اشتمال ادله حرمت مطلق ربا و حرمت ربای قرضی بر ربای تولیدی مورد بررسی قرار گرفته است و سپس ادلّه طرفداران حلیّت و جواز ربای تولیدی را به صورت جداگانه بیان شده و با ارائه مستندات و شواهد تاریخی و قرآنی و روایی (ظهور آیات و روایات) و تمسک به دلیل عقلی و سیره عقلاء و ... مورد نقد و بررسی قرار گرفته است. در پایان نیز حکم وضعی ربای تولیدی از جهت صحّت و بطلان اصلِ عقدِ قرض ربوی و حکمِ وضعی ربا در صورت اضطرار و جهل به حرمت ربا بررسی شده است.", "keywords": ["ربای تولیدی", "ربای استهلاکی", "ربای استنتاجی", "ربای مصرفی", "ربای قرضی"]}
{"id": 216, "body": "امروزه با پیشرفت و رشد صورت گرفته در جوامع انسانی کمتر شاهد از هم پاشیدن کانون گرم خانواده‌ها به دلیل عدم داشتن توانایی در باروری هستیم و راه‌های بسیاری برای حل این مشکل به کمک خانواده‌ها آمده‌اند یکی از حالت‌های مختلف استفاده از روش‌های نوین باروری مصنوعی استفاده از رحم جایگزین می‌باشد که اصطلاحاً به آن «اجاره رحم» نیز می‌گویند.  بنابراین هدف از پژوهش حاضر بررسی حکم رحم  اجاره ای در فقه و حقوق ایران و ترکیه می باشد که روش تحقیق در این پژوهش بصورت توصیفی-تحلیلی می باشد و روش جمع آوری اطلاعات پژوهش  بصورت کتابخانه ای می باشد و نتایج حاصل از تحقیق نشان می دهد که درآثار فقهای گرانقدر اسلام در خصوص رحم اجاره ی و وضعیت نسب مولود حاصل  از آن، اختلاف نظرهای عمیق و ریشه ای میان آنان دیده می شود برخی ا صاحبان فتوا و فقه پژوهان، در تأیید و پذیرفتن آن  با استناد به اصاله الاباحه ، حکم  به برائت شرعی و عقلی را در همه اقسام تلقیح  مصنوعی را  جاری دانسته اند و به جواز  مطلق اعتقاد دارند؛ در حالی که پاره ای دیگر از فقیهان، این عمل را مخالف نص صریح برخی از آیات قران کریم  دانسته و در جمیع صور تلقی ، فتوا به حرمت داده اند و به ممنوعیت مطلق اعتقاد دارند. بنابراین، با عنایت به اینکه در مورد نسب، حقیقت شرعیه وجود ندارد و شارع مقددس در ارتباط با حقیقت نسب، از عرف پیروی کرده است، مطابق قاعده، پدر او مرد صاحب اسپرم ، و مادر او  صاحب تخمک است که به تبع برقراری رابطه نسبی ، همه احکام مترتب بر نسب شرعی و قانونی، مانند احکام نفقه اقارب و دیگر حقوق و تکالیف متقابل میان آنان  حکم  فرماست در حقوق ایران نیز بدین معنی که طبق قراردادی زنی (غیر همسر) قبول می‌کند تا با استفاده از روش‌های کمکی تولیدمثل و با استفاده از اسپرم و تخمک والدین حکمی که در محیط آزمایشگاه بارور شده و به جنین تبدیل شده باردار شود و پس از سپری شدن مدت حمل و تولّد، فرزند را به زوج طرف توافق (والدین حکمی) تحویل دهد و در مقابل والدین حکمی نیز باید از عهده تعهدات با توجه به نوع قرارداد منعقده برآیند. این‌گونه قراردادها با حقوق مربوط به شخصیت انسان ارتباط کامل دارند و در این زمینه در کشورمان نص صریح قانونی وجود ندارد و هر چند ماهیت حقوقی این‌گونه قراردادها با هیچ‌کدام از عقود معین در قانون مدنی با وجود شباهت با بعضی از آن‌ها منطبق نیست، ولی به نظر می‌رسد این‌گونه قراردادها بر اساس ماده 10 قانون مدنی صحیح و لازم‌الاجرا می‌باشند.. در قانون ترکیه نیز  هرگونه رحم اجاره ای را به غیر از راه  طبیعی یعنی ازداواج رسمی را غیر قانونی دانسته و این عمل را مخالف کنوانسیون حقوق کودک می  داند و و افراد در صورت محرز شرایط از سوی مراکز درمانی و تاییدیه دادگاه می توانند قرارداد رحم اجاره ی را  منعقد کنند مهمترین  شرایط دریافت رحم اجاره ای ،اذن دادن مادر حامل جنین به انجام عمل لقاح مصنوعی، سالم بودن مادر جانشین و سالم بودن مرد اسپرم دهنده می باشد  و به دنیا آمدن بچه و تحویل آن به والدین و به جا آوردن تعهدات، قرارداد نیز پایان می پذیرد", "keywords": ["رحم اجاره‌ای", "حقوق ترکیه", "حقوق ایران", "فقه", "قرارداد", "مادر جانشین"]}
{"id": 217, "body": "ملاک مسئولیت انسان و توجه تکالیف و خطابات شارع مقدس، عقل اوست. بنابراین صغیر و مجنون به علت فقدان قوه تشخیص، تکلیفی ندارند. منظور از عقل، قوه تشخیص و تمیز است که انسان به واسطه آن، حقایق اشیاء و واقعیت امور و حسن و قبح اعمال را درک می کند و لازمه مسئولیت کیفری و تحمیل مجازات، وجود قوه درک و تشخیص و تمیز است و کسی که رشد جزایی کافی ندارد، نمی تواند به نحو کامل، اوامر و نواهی قانونی را درک کند؛ لذا فاقد مسئولیت تامّ کیفری است. بنابراین تا زمانی که رشد عقل کامل نشده و شخص قادر به تمیز تامّ احکام و اوامر و نواهی نباشد، تعقیب و مجازات او خلاف موازین شرعی بوده و با مبانی مسئولیت کیفری در تعارض است و این مهم در ماده91 قانون مجازات اسلامی مصوب92 نیز بیان شده که رشد را مترادف با کمال عقل دانسته است. هدف از این پایان نامه، بررسی و تبیین مبانی رشد جزایی با توجه به یافته های دانش روانشناسی و پیوند این یافته ها با اصول و مبانی حقوقی و فقهی، به نحوی که منجر به روشن شدن ابهامات و پاسخگویی به برخی مسائل نظری موجوداست، می باشد.", "keywords": ["بلوغ", "مسئولیت کیفری", "رشد جزایی", "قانون مجازات اسلامی", "فقه"]}
{"id": 218, "body": "منابع انسانی با ارزش ترین دارایی و سرمایه برای همه سازمانها می باشند. عملکرد نیروی انسانی همیشه در همه سالها و محیط های سازمانی مورد توجه خاص بوده است. رضایت شغلی و یا عدم رضایت شغلی در بین کارکنان در موفقیت و شکست سازمان تأثیر شگرف دارند. ایجاد رضایت شغلی در بین کارکنان موجب تعهد بیشتر شده و درنهایت به افزایش بهره وری کارکنان منجر می گردد . این پژوهش به دنبال بررسی تاثیر رضایت شغلی بر بهره وری کارکنان قضایی دادگستری  (مورد مطالعه  دادسراهای عمومی و انقلاب استان تهران) می باشد . سوال اصلی این پژوهش این است که آیا میزان رضایت شغلی درافزایش بهره‌وری کارکنان قضایی تاثیرگذار است؟ این پژوهش از لحاظ هدف یا جهت گیری، کاربردی و به لحاظ طبقه بندی پژوهش بر مبنای روش  یک پژوهش توصیفی از نوع پیمایشی می باشد. به منظور گردآوری داده‌ها از دو پرسشنامه، پرسشنامه سنجش رضایت شغلی ویسوکی و کروم (JDI)و بهره‌وری هرسی و بلانچارد و گلداسمیت استفاده شده که روایی و پایایی آنها مورد تأیید بوده است. جامعه آماری پژوهش شامل قضات دادسراهای عمومی و انقلاب استان تهران می باشد که تعداد آنها 917 نفر بوده و نمونه آماری بر مبنای فرمول کوکران 271 نفر محاسبه شده است. در پژوهش حاضر روش نمونه گیری تصادفی خوشه ای است. نتایج تجزیه و تحلیل اطلاعات نشان داد که رضایت شغلی بر بهره وری کارکنان قضایی تاثیر مثبت و معناداری دارد.  همچنین ترفیع و ارتقا کارکنان قضایی و و وجود همکاران مناسب در محیط کار و نوع و ماهیت شغل کارکنان قضایی بر بهره وری آنها تاثیر مثبت و معناداری دارد ولی پرداخت حقوق و مزایا به کارکنان قضایی و رضایت کارکنان قضایی از نحوه سرپرستی بر بهره وری آنها تاثیر مثبت و معنا داری ندارد", "keywords": ["بهره وری", "رضایت شغلی", "کارکنان قضایی", "شغل"]}
{"id": 219, "body": "هدف پژوهش حاضر تعیین اثر بخشی رفتار درمانی شناختی متمرکز بر تروما و روایت درمانی مواجهه ای بر کاهش مشکلات رفتاری- هیجانی نوجوانان دارای نشانه های استرس پس از سانحه بود. روش این تحقیق نیمه تجربی و از نوع پیش آزمون و پس آزمون چند گروهی است. جامعه آماری این پژوهش را کلیه دانش آموزان دارای نشانه های استرس پس از سانحه پسر پایه های هفتم و هشتم مدارس دولتی شهر کرمانشاه در سال تحصیلی 94-93 تشکیل دادند. نمونه این پژوهش شامل 60 دانش آموز پسر دارای نشانه های استرس پس از سانحه بود که از میان دانش آموزان با تشخیص PTSD انتخاب و در دو گروه آزمایش و یک گروه گواه قرار داده  شدند. برای جمع آوری داده ها از مقیاس تأثیر حوادث کودکان، مصاحبه بالینی ساختار یافته، پرسشنامه توانایی ها و مشکلات، مقیاس DASS-21 و مقیاس خودگزارشی مشکلات رفتاری- بزهکاری استفاده شد. برای تجزیه و تحلیل داده ها از آزمون تحلیل کواریانس چند متغیری (MANCOVA) استفاده شد. نتایج پژوهش نشان داد که رفتار درمانی شناختی متمرکز بر تروما و روایت درمانی مواجهه ای نسبت به گروه گواه به طور معنی داری بر کاهش مشکلات رفتاری- هیجانی اثربخش بوده اند (05/0>p). همچنین نتایج آزمون تعقیبی نشان داد میانگین نمرات گروه های آزمایشی در متغیرهای مورد مطالعه به طور معناداری کمتر از گروه کنترل بود. نتایج نشان داد که بین گروه های درمانی از لحاظ اثر بخشی بر متغیرهای مذکور در تمام مولفه ها تفاوت معناداری وجود ندارد. این نتایج حاکی است که رفتار درمانی شناختی متمرکز بر تروما و روایت درمانی مواجهه ای می تواند نشانه های استرس پس از سانحه نوجوانان را تعدیل نماید. این یافته ها  تلویحات مهمی در زمینه آموزش و ارتقای بهداشت روانی نوجوانان ارائه می کنند.", "keywords": ["نوجوانان", "اختلال استرس پس از سانحه", "روایت درمانی مواجهه‌ای", "رفتار درمانی شناختی متمرکز بر تروما", "مشکلات رفتاری - هیجانی"]}
{"id": 220, "body": "درک رفتارهای ضد تولید و پیامدهای آن به‌عنوان یک چالش برای سازمان‌ها و مدیران، به کاهش بروز آن‌ها و هزینه‌های سازمان‌ها و کارکنان کمک می‌کند. هدف پژوهش حاضر پیش‌بینی رفتارهای ضد تولید کارکنان بر اساس رفتار شهروندی سازمانی، معنویت سازمانی و سرمایه اجتماعی بود. جامعه آماری شامل کلیه کارکنان خط تولید کارخانه صنایع هفت الماس قزوین در سال 1396 بود. نمونه پژوهش شامل 276 نفر از کارکنان خط تولید کارخانه مذکور بود که به‌صورت در دسترس انتخاب شدند. برای جمع‌آوری داده‌ها از مقیاس رفتارهای ضد تولید بنت و رابینسون، معنویت سازمانی میلیمن و همکاران، رفتار شهروندی سازمانی پادساکف و همکاران و سرمایه اجتماعی سازمانی لادردال استفاده شده و داده‌ها با استفاده از ضریب همبستگی پیرسون و ضریب رگرسیون چندگانه تحلیل شدند.نتایج تحلیل رگرسیون چندگانه نشان داد که رفتار شهروندی سازمانی 2/12 درصد، معنویت سازمانی 1 درصد و سرمایه اجتماعی سازمانی 5 درصد از واریانس رفتارهای ضد تولید را تبیین می‌کنند (01/0&gt; P).این یافته‌ها تلویحات مهمی در زمینه ارتقای رفتارهای سازمانی خواهند داشت.", "keywords": ["معنویت سازمانی", "رفتارهای ضد تولید", "سرمایه اجتماعی سازمانی", "رفتار شهروندی سازمانی"]}
{"id": 221, "body": "امروزه سازمان ها به منظور رقابت در صحنه جهانی، ارضای نیازها، برآوردن انتظارات مشتریان و سازگاری با ماهیت در حال تغییر شغل، در تلاشند تا کارکنانی انتخاب کنند که رفتارهای شهروندی را در محیط کار خود نشان دهند. هدف پژوهش حاضر بررسی رابطه سرمایه روان شناختی و معنویت در کار با رفتار شهروندی سازمانی بود. در این پژوهش توصیفی- همبستگی، جامعه آماری کلیه کارکنان شرکت صنعتی لوله گستر در شهرستان اسفراین بودند (630=N). نمونه پژوهش 242 نفر بودند که با استفاده از روش نمونه گیری تصادفی طبقه ای، انتخاب شدند. شرکت کنندگان با استفاده از مقیاس سرمایه روان شناختی (لوتانز و همکاران، 2007)، معنویت در کار (میلیمن و همکاران، 2003) و رفتار شهروندی سازمانی (ارگان و کانوسکی، 1996) مورد سنجش قرار گرفتند. جهت آزمون فرضیه های پژوهش، از ضریب همبستگی پیرسون و تحلیل رگرسیون چند متغیری استفاده شد. یافته ها نشان داد، بین سرمایه روان شناختی، معنویت در کار و مؤلفه های آنها با رفتار شهروندی سازمانی رابطه مثبت معنی داری وجود دارد (0/0001>p). همچنین، نتایج حاکی از رابطه چندگانه معنی داری بین سرمایه روان شناختی و معنویت در کار با رفتار شهروندی سازمانی بود (0/225 =R2و0/001>p). علاوه بر این، تحلیل رگرسیون مرحله ای نشان داد فقط دو متغیر همبستگی گروهی (0/32=β و  0/001>p) و خودکارآمدی (0/24= β و  0/001>p) جواز ورود به معادله رگرسیون را پیدا کردند. نتایج اهمیت معنویت در کار (0/36 =β و 0/0001> p)  و احساس همبستگی گروهی (0/32=β و  0/001>p) و خودکارآمدی  (0/24= β و 0/001>p)  را به عنوان پیش بین های قوی برای بروز رفتار شهروندی سازمانی نشان می دهد. بنابراین توصیه می شود در مصاحبه های شغلی به منظور انتخاب و بکارگماری افراد شایسته و در برنامه های آموزشی بر این متغیرها تأکید شود.", "keywords": ["کارکنان", "شرکت صنعتی", "محیط کار", "برنامه‌های آموزشی", "سرمایه‌ روان‌شناختی", "رفتار شهروندی سازمانی", "معنویت", "سرمایه روان‌شناختی", "رفتار سازمانی", "معنویت در کار"]}
{"id": 222, "body": "تحقیق حاضر با توجه به رویکردهای نظری و پژوهش‌های تجربی که معنویت را جزء دارایی‌های ناملموس و تاثیرگذار بر اثربخشی سازمانی قلمداد نموده و حتی آن را عاملی برای کسب مزیت رقابتی در عصر جدید معرفی می‌نمایند، سازمان یافته است.هدف این تحیق بررسی تاثیر معنویت محیط کاری بر رضایت دانشجویان به عنوان مشتریان دانشگاه‌هاست. این پژوهش از نظر هدف، کاربردی و از نظر گردآوری داده‌ها جزء تحقیقات توصیفی/ پیمایشی است. ابزار گردآوری داده‌ها، دو پرسشنامه استاندارد مجزای معنویت محیط کاری بر اساس مدل میلیمن و رضایت مشتری بر اساس مدل سروکوال است. جامعه آماری پژوهش را 262 نفر از اعضای هیات علمی و کارکنان برای سنجش معنویت محیط کاری و 317 نفر از دانشجویان تحصیلات تکمیلی برای رضایت مشتری در سطح دانشگاههای تبریز، صنعتی سهند و هنر اسلامی تبریز، تشکیل می‌دهند. نتایج بدست آمده از تجزیه و تحلیل رگرسیون گام به گام توسط نرم افزار 20 SPSS، بیانگر تاثیر معنی‌دار معنویت محیط کاری بر رضایت مشتریان به طور مستقل و عدم تایید تاثیر معنویت محیط کاری با نقش تعدیل‌گری رفتار شهروندی سازمانی بر رضایت مشتریان می‌باشد.", "keywords": ["معنویت محیط کاری", "اثربخشی سازمانی", "محیط کار", "رضایت مشتری", "رفتار شهروندی سازمانی", "معنویت", "مدل سروکوآل", "فرهنگ سازمانی"]}
{"id": 223, "body": "اصطلاح «معضلات نظام» به مشکلاتی گفته می‌شود که راه حلی برای آن تعبیه نشده باشد یا اگر به ظاهر دارای راه حل قانونی بوده ولی قانون مزبور مشتمل بر مصالح عمومی نبوده و راه حل قانونی آن موجب از بین رفتن مصالح بزرگتری گردیده است. این اصطلاح در بند (8) اصل 110 قانون اساسی به کار رفته است اما در قانون مذکور، تعریفی از آن ارائه نشده است. همچنین ابهامات دیگری در خصوص این بند وجود دارد، مانند مرجع و ملاک اعلام و تشخیص معضل، مرجع ارائه راه حل برای معضل و طرقی که به وسیله آنها می توان در صدد رفع معضل برآمد. در این باره با دقت در مشروح مذاکرات شورای بازنگری قانون اساسی می توان دریافت که هر معضلی که از طرق عادی نتوان آن را حل کرد، توسط رهبری از طریق مجمع تشخیص مصلحت نظام حل می شود. همچنین مطابق آیین نامه داخلی مجمع تشخیص مصلحت نظام و رویه عملی مجمع، رهبر پس از اعلام موضوعی توسط مقامات اجرایی و سیاسی کشور، چنانچه معضل را تشخیص دهد، به مجمع ارجاع می دهد و مجمع نمی تواند به صورت مستقیم در امری که تحت عنوان معضل شناخته شده است ورود داشته باشد مگر اینکه رهبر این اختیار را به او داده باشد. بر این اساس، آیین نامه داخلی مجمع، مجمع را در حل معضلات به عنوان هیأت مستشاری برای رهبر می پندارد با این حال در رویه، در برخی موارد، حل این معضلات توسط مجمع نیز مورد نظر بوده است و در هرحال رهبری باید با توجه به طریقی که مجمع فراروی وی قرار می دهد، عمل نماید. این طریق در غالب موارد در قالب مقررات لازم الاجرایی وضع شده که ماهیتی در حکم قانون داشته اند؛ لکن در برخی موارد نیز در حد ارائه راهکارهای اجرایی و عملیاتی بوده اند.", "keywords": ["قانون اساسی", "رهبر", "معضلات نظام", "مجمع تشخیص مصلحت نظام"]}
{"id": 224, "body": "هدف از تحقیق حاضر بررسی نقش رهبری اخلاقی در تعالی معنوی و توسعه حرفه ای کارکنان دانشگاه آزاد اسلامی واحد اردبیل می باشد. از لحاظ هدف ،تحقیق از نوع کاربردی، از لحاظ نوع روش، توصیفی و همبستگی می‌باشد و از لحاظ روش گردآوری اطلاعات روش تحقیق مورد نظر میدانی است.جامعه آماری تحقیق حاضر را کلیه کارکنان دانشگاه آزاد اسلامی واحد اردبیل تشکیل         می دهند که تعداد آنها برابر 300 نفر می باشد.  برای تعیین حجم نمونه از جدول مورگان استفاده شد و تعداد نمونه آماری برابر 169 نفر بدست آمد که با روش تصادفی ساده انتخاب شدند و در نهایت تعداد 160 پرسشنامه بازگشت داده شد. به منظورگردآوری داده های موردنیاز، ازپرسشنامه های استاندارد رهبری اخلاقی و پرسشنامه توسعه حرفه ای و پرسشنامه تعالی معنوی استفاده شده است. داده ها با نرم افزار SPSS  پردازش و تجزیه و تحلیل شد و برای تحلیل فرضیات از ضریب رگرسیون تک متغیره و چندمتغیره استفاده شد. نتایج تحقیق نشان می دهد که رهبری اخلاقی در تعالی معنوی کارکنان نقش مثبت معنی‌داری دارد و60/0‌ از تغییرات مربوط به تعالی معنوی کارکنان را پیش بینی می کند. همچنین رهبری اخلاقی در توسعه حرفه ای کارکنان نقش مثبت معنی‌داری دارد و 56/0‌ از تغییرات مربوط به توسعه حرفه ای کارکنان را پیش بینی می کند.", "keywords": ["تعالی معنوی", "توسعه حرفه‌ای", "دانشگاه آزاد اسلامی", "رهبری اخلاقی"]}
{"id": 225, "body": "پژوهش حاضر با هدف بررسی رابطه بین رهبری اخلاقی و توانمندسازی کارکنان با میانجی گری عدالت رویه ای و عدالت تعاملی در سازمان اسناد و کتابخانه ملی جمهوری اسلامی ایران صورت گرفته است. توانمندسازی کارکنان از فنون موثر افزایش بهره وری کارکنان و به کارگیری بهینه ظرفیت و توانایی های فردی و گروهی آنها در راستای اهداف عالیه سازمانی است. از این رو تلاش برای افزایش این وجه، مشخصه برنامه هایی است که سازمانهای پیشرو به آن اهمیت می دهند. این تحقیق از نظر هدف از نوع کاربردی و از نظر روش تحقیق، توصیفی - همبستگی است. جامعه آماری پژوهش 919 نفر از کارکنان سازمان اسناد و کتابخانه ملی جمهوری اسلامی ایران در تهران و نمونه مورد پژوهش 256 نفر بودند که 280 پرسشنامه توزیع شد که از این تعداد نهایتاً 260 پرسشنامه قابل استفاده بود. روش نمونه گیری مورد استفاده در این پژوهش، نمونه گیری طبقه ای ساده تناسبی می باشد. ابزار سنجش داده ها در این پژوهش با استفاده از پرسشنامه های استاندارد برای هر متغیر و شامل پرسشنامه رهبری اخلاقی کاریان کالشون، دین، دن هارتوگ، انبل دی هوگ، (2011 ) با 21 گویه و عدالت سازمانی نیهوف و مورمن (1993) با 15 گویه و توانمندسازی روانشناختی اسپریتزر و میشرا (1997) با 12 گویه می باشد ضریب پایایی ابزار با استفاده از آلفای کرونباخ محاسبه و برای تجزیه و تحلیل داده ها از نرم افزارSpss 20 و Smart pls 2 استفاده گردید. در این پژوهش رهبری اخلاقی متغیر مستقل و توانمندسازی روانشناختی متغیر وابسته و عدالت رویه ای و عدالت تعاملی متغیرهای میانجی هستند. نتایج تحقیق نشان داد که رهبری اخلاقی بر ابعاد عدالت سازمانی و توانمندسازی روانشناختی در سازمان اسناد و کتابخانه ملی ایران تاثیر دارد و عدالت تعاملی بر توانمندسازی روانشناختی تاثیر دارد ولی عدالت رویه ای تاثیری بر توانمندسازی روانشناختی در میان کارکنان سازمان اسناد و کتابخانه ملی تهران ندارد. در فرضیه اصلی نیز متغیر عدالت تعاملی نقش میانجی در تاثیرگذاری رهبری اخلاقی بر توانمندسازی روانشناختی دارد ولی متغیر عدالت رویه ای نقش میانجی را در تاثیرگذاری رهبری اخلاقی بر توانمندسازی روانشناختی ندارد.", "keywords": ["توانمندسازی روان‌شناختی", "عدالت تعاملی", "عدالت رویه‌ای", "رهبری اخلاقی"]}
{"id": 226, "body": "یکی از ابزارهای اساسی و مهم انجام این رسالت،تحقق بهبود کیفیت علمی در نهادهای آموزش بویزه نهاد آموزش عالی است.امروزه \"کیفیت\" باید محور اصلی مباحث اموزش عالی در همه ابعاد آن(اموزش،پژوهشی،ساختاری،فن آوری) را تشکیل دهد وارتقای آنمهمترین وظیفه مراکز آموزش عالی ودر رأس آن رهبری و مدیریت است(صدقی بوکانی،1395).در عصرحاضر دانشگاه ها به سازمانهای اجتماعی مهمی تبدیل شده اند که در توسعه همه جانبه و پایدارکشورها نقش عمده ایفا می کنند در واقع دانشگاه ها هم در پیدایش تحولات وهم در پاسخگویی به نیازهای ناشی از تحولات گوناگون جامعه نقش اساسی بر عهده دارند.نکته قابل توجه اینکه محصول دانشگاه ها در دانش و بینش ویژگی هاورفتار دانش آموختگان تجلی پیدا می کنند  رسالت ومأموریت دانشگاه هاو رهبران دانشگاهی به عنوان سازمان یادگیرنده تنها آماده سازی شغلی نیست بلکه مهمتر از آن کمک به افراد برای یادگیری مولد وایجاد زمینه بروز و ظهور پیشرفت ذهنی است که تاثییری مستمر و دایمی بر فرد داشته باشد بنابراین وظیفه ی اصلی رهبری دانشگاهی با توجه به چالش های متنوع در قرن اخیر این است که سنت نوآوری؛برتری ودسترسی،استقلال و نظم،حرفه تجاری و اختیار حرفه ای،چابک سازی قابلیت انعطاف پذیری در ساختار سازمانی؛مدیریت و رهبری،داشتن برنامه ریزی راهبردی و ارتقای بهبود عملکرد کیفیت را در هم آمیزد. با این اوصاف رهبران دانشگاهی برای ادامه حیات نیازمند تلفیق چندین مهارت هستند و باید افرادی متفکر،بصیر ،اینده نگر و عملیاتی برای تحقق این رسالت عظیم ،ضرورت دارد دانشگاه های از توانمندی ،استقلال،پویایی و قابلیت انعطاف پذیری وسازگاری با محیط،مسولییت پذیری،پاسخگویی و مشروعیت لازم برخوردار باشند که در این راستا رهبری تحول آفرین بودن یک عنصر مرکزی و موثر در بهبود وضعیت دانشگاه ها میباشد.روش پژوهش توصیفی و از نوع همبستگی و جامعه آماری کلیه اساتید رسمی دانشگاه آزاد اسلامی  شهرستان مهاباد می باشد. جامعه آماری: کلیه اساتید رسمی دانشگاه آزاد اسلامی  شهرستان مهاباد است که در مجموع 154نفر هستند.نمونه آماری: شیوه نمونه گیری تصادفی طبقه ای انتخاب شدندو از جدول مورگان استفاده میشود.وبرای متغییرها از پرسشنامه استفاده می کنیم. پرسشنامه رهبری تحول آفرین باس و آولیو(MLQ) از چهار مولفه ترغیب ذهنی،نفوذ آرمانی،انگیزش الهام بخش و ملاحضات فردی تشکیل شده است .رفتار شهروند سازمانی:از پرسشنامه پنج مولفه ای پودساکوف و همکارانش(2000)استفاده می شود .این پرسشنامه بر طبق مدل پنج مولفه ای(فضیلت مدنی، وظیفه شناسی، جوانمردی، ادب و مهربانی، فضیلت مدنی)ساخته شده است.پرسشنامه بهبود کیفیت علمی:دارای 9 مولفه( کمک به یادگیری دانشجویان، تحقق اهداف عینی، درک نیازهای دانشجویان و سایر ذینفعان، ارزش قایل شدن برای افراد، رهبری و ارتباطات،حمایت از فعالیتهای سازمان،اندازه گیری اثربخشی ، ایجاد روابط مبتنی بر همکاری، برنامه ریزی برای بهبود مستمر)می باشد وبر اساس مدل بهبود کیفیت علمی (AQIP)کمیسیون عالی یادگیری بدست می آید.پرسشنامه قابلیت انعطاف پذیری : بر اساس مولفه های چابک سازی در ابعاد (آموزشی،پژوهشی، ساختاری،مالی  وفن آوری) در مراکز آموزش عالی بر اساس مبنای نظری و تعوریکی بدست می اید.", "keywords": ["رفتار شهروند سازمانی", "رهبری تحول آفرین", "قابلیت انعطاف‌پذیری", "بهبود کیفیت علمی"]}
{"id": 227, "body": "هدف از پژوهش حاضر اثربخشی روان‌درمانی مذهبی - معنوی با تاکید بر اهمیت دعاهای شماره 15 و 23 صحیفه سجادیه بر کیفیت زندگی، نگرش به بیماری و سلامت روان در بیماران مبتلا به سرطان شهر اهواز بود. در یک طرح آزمایشی از نوع پیش آزمون - پس آزمون با گروه کنترل، تعداد 30 نفر از بیماران مبتلا به سرطان شهر اهواز با استفاده از روش نمونه گیری در دسترس، انتخاب و به صورت تصادفی به دو گروه آزمایشی (15نفر) و گروه کنترل (15 نفر) تخصیص یافتند. گروه آزمایشی 6 جلسه مداخله روان‌درمانی مذهبی - معنوی با تاکید بر اهمیت دعاهای شماره 15 و 23 صحیفه سجادیه را به صورت گروهی 90 دقیقه‌ای، طی 3 هفته دریافت کرد. ابزارهای مورد استفاده پرسشنامه سلامت روان گلدبرگ و هایلر، مقیاس بازخورد نسبت به بیماری کلنر و پرسشنامه کیفیت زندگی سازمان بهداشت جهانی بود، که در دو مرحله‌ی ‌قبل از مداخله و پایان مداخله تکمیل شدند. برای تجزیه و تحلیل داده‌ها ‌از نرم افزار SPSS-19 استفاده شد. نتایج آزمون‌های تجزیه و تحلیل کوواریانس چند متغیری نشان داد که روان‌‌درمانی مذهبی- معنوی با تاکید بر اهمیت دعاهای شماره 15 و 23 صحیفه سجادیه باعث افزایش سلامت روان، کیفیت زندگی و نیز تقویت نگرش مثبت نسبت به بیماری در افراد گروه آزمایشی در مقایسه با گروه کنترل، در مرحله پس آزمون شد. با توجه به تاثیر مثبت این مداخله در بهبود کیفیت زندگی، سلامت روان و نیز تقویت نگرش مثبت نسبت به بیماری، می‌توان گفت که این مداخله برای بیماران مبتلا به سرطان در کنار درمان‌های دیگر می‌تواند مناسب باشد و پیشنهاد می‌شود از آن به عنوان رویکرد درمانی در بیمارستان ها و مراکز مشاوره استفاده شود.", "keywords": ["کیفیت زندگی", "بیماران مبتلا به سرطان", "سلامت روان", "نگرش به بیماری", "روان درمانی مذهبی - معنوی"]}
{"id": 228, "body": "توجه به سبک زندگی و توجه به این واژه امری نسبتا جدید در ادبیات علمی و فرهنگی بشر می‌باشد.سبک زندگی اسلامی- ایرانی یعنی رفتارهای انسانی که متأثر از فرهنگ اسلامی ایرانی است.رفتارهای انسان به اقسام گوناگونی تقسیم بندی می‌شود واین میان دو نوع سبک رفتار، سبک رفتارهای تولیدی و سبک رفتارهای مصرفی در سبک زندگی اهمیت ویژه‌ای دارد.رفاه اقتصادی جامعه در گرو دو عنصر محوری است، کوشش در تولید، قناعت در مصرف. در روانشناسی مخصوصا در روانشناسی مثبت،  قناعت و سخت کوشی به عنوان دو مولفه مهم امروزه مورد توجه اندیشمندان این حوزه می باشد.از سوی دیگر بهزیستی  نیز از جمله موضوعات مهم روانشناسی مخصوصا حوزه روانشناسی مثبت می‌باشد. بهزیستی از مهم‌ترین نیازهای روانی بشر است که تأثیر عمده‌ای بر شکل‌گیری شخصیت و سلامت روان دارد. مردم همه فرهنگها بهزیستی فاعلی  (چیزی که افراد عادی، شادی/شادمانی/شادکامی‌می‌نامند) را مهمترین مولفه زندگیشان میخوانند.برای برخورداری از مزایای و منافع فردی و اجتماعی دو مولفه مهم سخت‌کوشی و قناعت که متاسفانه در جامعه امروزی به شدت کم‌رنگ شده است ، در این پژوهش سعی در تبیین مولفه‌های، این دو توانایی مثبت انسانی و تدوین یک الگوی آموزشی و بررسی اثر‌گذاری آموزش این الگو بر بهزیستی فاعلی افراد دارد.", "keywords": ["روانشناسی مثبت", "سخت کوشی", "قناعت", "بهزیستی فاعلی"]}
{"id": 229, "body": "نوشتار پیش روی به بررسی سندی و دلالی روایات تفسیر مجمع البیان ذیل آیات سوره إسراء می‌پردازد. از آنجا که غالب روایات در این تفسیر بدون ذکر سند آمده، هدف این تحقیق یافتن منابع و بررسی سندی و دلالی این روایات است. پس از تبیین واژگان و مفاهیم مربوط به حدیث و معرفی شیخ طبرسی1 و آثار او از جمله تفسیر مجمع البیان فی تفسیر القرآن، در دو فصل به بررسی اسناد و دلالت روایات موجود در آن پرداخته شد. نخست با مراجعه به جوامع و کتاب‌های روایی شیعه و اهل سنّت، روایات منبع‌یابی و مسندسازی شدند. سپس با مراجعه به کتاب‌های رجالی و مشاهده اقوال عالمان علمِ رجال درباره تک تک راویان، بررسی دقیق صورت پذیرفت تا روایات از نظر سندی درجه‌بندی شوند. سپس با مطالعه کتب تفسیری از جمله تبیان، نور الثقلین، کنز الدقائق، المیزان، نمونه، الفرقان و... و همچنین شروح کتاب‌های روائی همچون بحارالأنوار، مرآه العقول، شرح مولی صالح مازندرانی بر فروع کافی و... دلالت روایات بر آیات مدّ نظر مورد بررسی و مداقّه قرار گرفت. در پایان نیز نتیجه‌گیری به عمل آمده عبارت است از اینکه با وجود ضعیف بودن بسیاری از روایات مسندسازی شده در مجمع البیان، اغلب آنها به لحاظ ارتباط با مفاد آیات و دلالت بر معنای آن‌ها معتبر هستند؛ هر چند اندکی از روایات نیز به لحاظ معنایی به نظر ارتباطی با معنای آیات ندارند و معتبر نیستند، ولی در مجموع غالب روایات تفسیری مجمع البیان ذیل آیات سوره إسراء از نظر مدلول معتبر می‌باشند.در یک جمع‌بندی مختصر، از مجموع 55 روایت و 64 طریقی که از شیعه و سنّی در سند روایات بررسی شد؛ 21 سند صحیح، یک سند حَسَن، یک سند موثّق و 41 سند ضعیف است. در بحث دلالی نیز 46 روایت بر معنای آیات دلالت دارند، 2 روایت به لحاظ ظاهری مدلول آیه نیستند، هر چند از نظر تأویلی با معنای آیه سازگارند و تنها 7 روایت به دلایلی اعم از ناسازگاری با آیات قرآن، تعارض با بدیهیات و ضعف محتوا نامعتبر هستند. از امتیازات و نوآوری‌های این پژوهش این است که با بررسی سندی روایات تفسیری مجمع البیان، جنبه‌های مجهول روایات مشخص و با اعتبارسنجی این روایات، تفسیر یاد شده از این جهت اعتبارسنجی شده است.", "keywords": ["مجمع البیان", "روایات تفسیری", "بررسی سندی", "بررسی دلالی", "طبرسی"]}
{"id": 230, "body": "چکیدهموضوع این پژوهش «بررسی سندی و دلالی روایات تفسیری سوره طه در مجمع البیان» است. یکی از قدیمی ترین تفاسیر، مجمع البیان است که توسط فضل بن حسن طبرسی نگاشته شده است، وی ذیل برخی آیات، روایاتی در شرح وتفسیر آن آورده است؛ اما اشکالی که در برخی از این روایات وجود دارد، عدم وجود سند معتبر برای آن است. به منظور اعتبار بخشی به روایات این تفسیر این پژوهش در به بررسی سندی روایات که در تفسیر بدون سند آمده می پردازد.در تحقیق پس از تبیین برخی واژگان و مفاهیم مربوط به حدیث و معرفی اجمالی تفسیر مجمع البیان و مرحوم طبرسی، در بخش اصلی تحقیق با مراجعه به جوامع روایی شیعه و سنی روایات تفسیر مجمع البیان ذیل سوره طه منبع یابی شده و سند آن ذکر شده است. سپس با مراجعه به کتب رجالی تک تک راویان مورد بررسی قرارگرفته و اعتبار یا ضعف آن ها مشخص گردیده است. مرحله بعدی مضمون روایت با آیات قرآن و روایات دیگر اهل بیت مقایسه شده به بحث دلالی پرداخته شده است. لازم به ذکر است برخی از روایات تنها در مجمع البیان ذکر شده است و در منابع دیگر نیامده است.", "keywords": ["مجمع البیان", "روایات تفسیری", "بررسی سندی", "سوره طه", "فضل بن حسن طبرسی"]}
{"id": 231, "body": "روایات جری و تطبیق در معنای اخصّ آن، روایاتی است که در آنها، پیامبر خدا 9و امامان معصوم:برخی از آیات قرآن را بر خود و بر مخالفانشان تطبیق کرده اند. از جمله مهم ترین امور در حوزه این روایات، بررسی و تحلیل مبانی آنهاست. اهمیت پرداختن به این مبانی از آنجا ناشی می شود که روایات مزبور، حجم قابل توجهی از روایات قرآنی را به خود اختصاص داده و نیز به لحاظ سند و محتوا، محل اختلاف و گفتگو بوده و همچنین به دلیل اشتمال بر معارف ناب شیعی، از جایگاه مهمی در حوزه امام شناسی بر خوردار است. با عنایت به این ویژگی ها، پژوهش حاضر با هدف ترسیم چهره ای روشن تر از روایات مزبور و نیز بسترسازی برای مواجهه منطقی تر با آنها، از رهگذر واکاوی و بررسی و تحلیل مبانی این روایات (با تأکید بر اندیشه علامه طباطبایی)، نگارش یافته است. در این تحقیق، به اقتضای پرسش از «چراییِ» صدور روایات جری، «چیستیِ» معنای این روایات، و نیز «چگونگیِ» فهم آنها، به سه دسته از مبانی پرداخته شده که به ترتیب عبارتند از: مبانی صدوری، مبانی معرفتی، و مبانی روشی. مهم ترین یافته های پژوهشی این رساله به اجمال عبارتند از: اعتبار بخشی به اصل صدور روایات جری و تبیین رَواییِ القای آنها از سوی اهل بیت:به مخاطبان؛ دستیابی به مجموعه ای از مبانی که از لحاظ نظری و معرفتی، این روایات را پشتیبانی می کند و سرانجام، استنباط دسته ای از مبانی که روش مفسری همچون علامه طباطبایی در مواجهه با روایات جری، بر آنها مبتنی است.", "keywords": ["روایات جری و تطبیق", "مبانی روشی", "علامه طباطبایی", "مبانی معرفتی"]}
{"id": 232, "body": "امروزه پدیده بی سرپرستی و بد سرپرستی شیوع فراوانی یافته است و آسیب پذیری بالای این گروه از کودکان و نوجوانان نسبت به مشکلات و اختلالات روان شناختی (برای مثال ضعف در زمینه خودکارآمدی، مهارت مقابله ای و انعطاف پذیری شناختی)، لزوم شناسایی زودهنگام و به کارگیری مداخله درمانی برای این افراد را یادآور می شود. همچنین روایت درمانی، بر اساس فرایند ساختن داستان های جدید، باعث به وجود آمدن یک احساس ضرورت شخصی در فرد برای تصور مشکل در قالب پدیده ای بیرونی می شود و او را قادر می سازد که در آینده بهتر به مبارزه با عواطف ناخوشایند خود بپردازد. بدین ترتیب هدف از این پژوهش، بررسی اثربخشی روایت درمانی گروهی بر خودکارآمدی، مهارت مقابله ای و انعطاف پذیری شناختی دختران بی سرپرست و بدسرپرست مرکز شبه خانواده مشهد می باشد. این پژوهش از نظر هدف جزء پژوهش های کاربردی و طرح تحقیق آزمایشی، دارای پیش آزمون- پس آزمون با گروه کنترل و نمونه گیری در دسترس است. جامعه آماری کلیه دختران بی سرپرست و بدسرپرست مرکز شبه خانواده مشهد می باشد که به صورت تصادفی در دو گروه 10 نفره انتخاب می شوند و با گروه آزمایش 8 جلسه روایت درمانی انجام خواهد شد. در تحلیل آماری پژوهش در سطح توصیفی از میانگین، انحراف معیار و در سطح استنباطی از آزمون تحلیل کواریانس استفاده خواهد شد. همچنین به منظور گردآوری اطلاعات در این پژوهش از سه ابزار پرسشنامه خودکارآمدی کودکان و نوجوانان (SEQ-C)، پرسشنامه راهبردهای مقابله ای و انعطاف پذیری شناختی (CFI) استفاده خواهد شد. در پایان نیز یافته ها بررسی گشته و در خصوص میزان اثربخشی روش درمانی مورد نظر نتیجه گیری خواهد شد.", "keywords": ["دختران بی‌سرپرست و بدسرپرست", "انعطاف‌پذیری شناختی", "مهارت مقابله‌ای", "خودکارآمدی", "روایت درمانی"]}
{"id": 233, "body": "نوجوانان بی سرپرست و بد سرپرست با مشکلات و اختلالات بیشتری رو به رو هستند و به جهت زندگی در محیطی محدود و جدایی از کانون خانواده فاقد مهارت های لازم برای زندگی در جامعه می باشند. بنابراین، هدف از پژوهش حاضر بررسی اثر بخشی روایت درمانی گروهی بر خودکارآمدی، مهارت مقابله ای و انعطاف پذیری دختران بی سرپرست و بدسرپرست مراکز بهزیستی مشهد است. پژوهش حاضر، نیمه آزمایشی با پیش‌آزمون-پس آزمون با گروه کنترل بود. جامعه آماری شامل کلیه نوجوانان دختر بی سرپرست و بدسرپرست مراکز بهزیستی شهر مشهد می باشد که 20 نفر با نمونه گیری در دسترس انتخاب شدند و به طور تصادفی در دو گروه آزمایشی و کنترل قرار گرفتند و با گروه آزمایش 8 جلسه روایت درمانی 90 دقیقه ای کار شد. ابزار سنجش شامل پرسشنامه های خودکارآمدی کودکان و نوجوانان موریس (2001)، راهبردهای مقابله ای بلینگز و موس (1984) و انعطاف پذیری شناختی دنیس و وندروال (2010) بود. از آمار توصیفی (میانگین و انحراف استاندارد) و استنباطی (تحلیل کواریانس (در نرم افزار spss-20 به منظور تحلیل نتایج استفاده شد. نتایج نشان داد که در گروه آزمایش، نمرات کلی و زیر مقیاس های هر سه متغیر به غیر از زیر مقیاس های خودکارآمدی هیجانی از پرسشنامه خودکارآمدی و جایگزین ها از پرسشنامه انعطاف پذیری شناختی نسبت به گروه کنترل در پس آزمون دارای تفاوت معنادار بود(05/0P<). در نتیجه روایت درمانی گروهی اثربخش بوده است و کاربرد آن جهت بازسازی روایات شخصی نوجوانان بی سرپرست و بدسرپرست پیشنهاد می گردد.", "keywords": ["دختران بی‌سرپرست و بدسرپرست", "انعطاف‌پذیری شناختی", "مهارت مقابله‌ای", "خودکارآمدی", "روایت درمانی"]}
{"id": 234, "body": "تحلیل ساختاری آثار داستانی امروزه یکی از اصلی ترین اهداف علم روایت شناسی می باشد. پیشتر این کار برای رسیدن به یک الگوی روایی و دستور زبان مشترک برای آثار روایی انجام می گرفت اما اکنون دانشمندان این علم به این نتیجه رسیده اند که روایت شناسی نیز مانند برخی دیگر از علوم چون زبانشناسی باید راه و روش قیاسی در پیش گیرد چرا که تحلیل روایت های گوناگون جدید و پیچیده نیازمند الگویی فرضی (نظریه) برای توصیف می باشد آنگاه از این الگو می توان به انواع مختلف روایت پرداخته شود که همزمان با الگو همخوان یا ناهمخوانند. برای تجزیه و تحلیل آثار داستانی می شود هر یک از این نظریات را به کار بست و از نظرگاه هر یک از این محققان به بررسی آثار روایی پرداخت. در ایران در این راستا نیز تلاش هایی شده است و در دهه های اخیر پژوهشگران و محققان ایرانی با به کار بستن برخی از این نظریات به کار تجزیه و تحلیل بر روی یک یا چند اثر داستانی پرداخته اند این پژوهش نیز تلاشی در همین راستا می باشد اما سعی شده است تا با بکار بردن کتب تألیف ایرانی در موضوع روایت شناسی -که اغلب چکیده ای از این نظریات می باشد- بر روی رمان موریانه اثر بزرگ علوی به این کار پرداخته شود. به همین منظور چهارچوب آن کتب در فصل بندی این پژوهش استفاده شده و بر روی رمان موریانه پیاده شده است.", "keywords": ["رمان موریانه", "بزرگ علوی", "روایت‌شناسی", "تحلیل ساختاری"]}
{"id": 235, "body": "این نوشتار می‌کوشد به تأمل در مورد نسبت اخلاق و روایت بپردازد یا به عبارت دیگر از «اخلاق روایت» سخن بگوید و این کار را بر اساس آرای پل ریکور، فیلسوف فرانسوی انجام دهد و البته آرایش را بر اساس دیدگاه‌های اسلامی ارزیابی کند. به این منظور پس از تعریف مسئله و اهداف، سؤالات، فرضیات، ضروت و پیشینه تحقیق، زندگی‌نامه پل ریکور و خلاصه‌ای از آرای وی را به‌دست می‌دهد. سپس مسئله سرشت روایت را مطرح می‌کند و تعریف ریکور را از روایت برمی‌شمرد، نسبت آن با زندگی و مفهوم «هویت روایی» و خویشتن را نشان می‌دهد. همچنین کلیات آرای اخلاقی وی را بررسی کرده، از کوشش ریکور برای آشتی دادن تقریر ارسطویی از اخلاق و آرای کانت سخن می‌گوید. سپس می‌کوشد نشان دهد آرای اخلاقی وی در زمینه اخلاق روایت و همچنین گستره اخلاق هنجاری چه جایگاهی دارد. سپس تلاش می‌کند ابعاد اخلاقی روایت را در آرای این متفکر توضیح دهد. در نهایت آرای وی از با تأکید بر دیدگاه‌های اسلامی مورد ارزیابی قرار داده می‌شود. نتیجه‌ای که گرفته می‌شود این است که به‌رغم آنکه مفهوم «اخلاق روایت» نمی‌تواند دربرگیرنده تمام ابعاد نظرات ریکور در زمینه اخلاق باشد، اما از برخی جهات اهمیت فراوانی برای اخلاق دارد. از جمله به‌عنوان بنیان خویشتن؛ ابزار دخالت دادن «دیگری» در زندگی؛ به‌عنوان شیوه انتساب کنش؛ به‌عنوان محمل و وسیله امکان تخیل؛ واسطه پوئتیک بین «است» و «باید»؛ و در نهایت اهمیت روایت برای تعمیق اخلاق فضیلت، پرورش حکمت عملی و آموزش و انتقال اصول اخلاقی. همچنین ارزیابی آرای وی در چهار محور روایت، نفس، اخلاق فضیلت و اخلاق وظیفه‌باورانه با در نظر گرفتن دیدگاه‌های اسلامی صورت می‌پذیرد که نشان می‌دهد در محور نخست می‌توان از قصص قرآن، سیره‌نویسی و احادیث و روایات می‌توان با عنوان روایت داستانی یاد کرد، اما در سه محور بعدی، آرای وی با دیدگاه‌های اسلامی ناهمخوانی‌هایی دارد.", "keywords": ["پل ریکور", "اخلاق فضیلت", "روایت", "اخلاق روایت", "هویت روایی", "اخلاق وظیفه‌باور"]}
{"id": 236, "body": "زمان در روایت یکی از مباحث مهم است که در دهه های اخیر مورد توجه روایت شناسان قرار گرفته است. از این میان نقش مهم ژرار ژنت منتقد ساختار گرای فرانسوی، در تکوین نظریه زمان روایت به عنوان یکی از مولفه های مهم در پیش برد روایت داستانی، بسیار قابل توجه است. ژنت نظریه خود را در باب زمان روایت در سه محور مطرح کرده است:نظم، تداوم و بسامد.در این پژوهش که به روش توصیفی ـ تحلیلی انجام گرفت، چگونگی کاربرد زمان روایت با بهره گیری از آرای ژرارژنت در دو مجموع داستان کوتاه دفاع مقدس به نام های« مردیخی» از شیرین اسحاقی و « لبخندپشت پنجره» از حسین عباس زاده بررسی و تحلیل شد.نتیجه‌ی این پژوهش نشان می‌دهد که شیرین اسحاقی از تکنیک‌های زمان‌پریشی بیشتری نسبت به نویسنده‌ی دیگر در داستان‌هایش بهره برده است. در زمینه‌ی تداوم زمان روایت، هر دو نویسنده از انواع شتاب ثابت، مثبت و منفی در داستان‌های خود استفاده کرده‌اند؛ اما با توجه به نتایج کلی آشکار شد که مجموعه داستان مرد یخی دارای شتاب ثابت و مجموعه داستان لبخند پشت پنجره دارای شتاب مثبت می‌باشد. انواع بسامد نیز در داستان‌های دو نویسنده به چشم می‌خورد؛ جز بسامد مکرر که در داستان‌های حسین عباس زاده کاربرد ندارد، ولی در نهایت وجه غالب در هر دو داستان با بسامد مفرد است.", "keywords": ["مرد یخی", "داستان کوتاه", "زمان", "دفاع مقدس", "روایت", "لبخند پشت پنجره"]}
{"id": 237, "body": "چکیدهروش‌‌شناسی در تحقیق جایگاه ویژه دارد و در پیشرفت ساحت‌‌های گوناگون دانش بشری بسیار موثر است. یکی از مسائل مهم، ضروری و مورد توجه پژوهشگران در عصر کنونی، روش شناسی تفسیر قرآن است. در تفسیر موضوعی نیز، به‌کارگیری روش صحیح شرط دست‌یابی به نظریه قرآن کریم است، از این رو، بحث از روش‌‌شناسی تفسیر موضوعی از اهمیت بسزایی برخوردار است؛ چرا که به بهتر شدن وضعیت تفاسیر موجود و رسیدن به نقطه مطلوب کمک می‌کند، علاوه بر این‌که چالش‌ها، موانع، کاستی‌ها، ناراستی‌ها و ضعف‌ها را آشکار می‌کند، راه بهتر شدن تفاسیر بعدی را نیز هموار می‌کند  در این نوشتار سعی گردید ابتدا تعاریف مختلفی از تفسیر موضوعی، که توسط سایر علما ارائه شده است، بررسی، تحلیل و نقد شود تا در نتیجه تعریف جامعی از تفسیر موضوعی به دست آید. تعریف پیشنهادی ارائه گردید و این نتیجه به دست آمد که تفسیر موضوعی جامع باید در گزینش آیات روشمند عمل کند، به سیاق آیات و سور بسیار توجه کند، از روایات در تبیین و شرح آیات بهره بگیرد، و در مرحله پایانی مفاهیم استخراج شده از آیات را تحلیل، بررسی و جمع‌بندی ‌کند تا به دیدگاه جامع قرآن دست یابد، و همچنین مفسر باید هدف از تفسیر موضوعی را دائماً مدّ نظر داشته باشد تا از مسیر اصلی تفسیر موضوعی خارج نشود. سپس در دو فصل مجزا، دو تفسیر «منشور جاوید» و « التفسیر الموضوعی للقرآن الکریم» محور پژوهش قرار داده شدند، مبانی و روش این دو تفسیر تبیین و تشریح گردید، در ادامه براساس روش و تعریف پیشنهادی ارزیابی و مقایسه شدند. در کل باید گفت که این دو مفسر در جمع‌آوری آیات روشمند عمل نکرده‌اند چرا که همه‌ی آیات موضوع را گردآوری نکرده‌اند، به سیاق آیات توجه بسیار کمی داشته‌اند، مفاهیم به دست آمده از آیات را تحلیل و بررسی نکرده و دیدگاه جامع قرآن را به دست نیاورده‌اند.", "keywords": ["التفسیر الموضوعی للقرآن الکریم", "تفسیر موضوعی", "منشور جاوید", "روش‌شناسی"]}
{"id": 238, "body": "هدف اصلی این تحقیق بررسی اصول روش‌‌شناختی تولید نظریه علم دینی است تا از این رهگذر از سویی به روش تولید نظریه علم دینی دست یافته و از سوی دیگر روش ارزیابی آن را مورد تحلیل قرار داد. بدین‌ترتیب امکان پی‌ریزی «الگوی طرح» به همراه «الگوی نقد» نظریه علم دینی را فراهم کرده‌‌ایم. براین اساس پس از بیان نکاتی مقدماتی در خصوص «کلیات پژوهش»، نخست بر اصول روش تولید (الگوی طرح) و سپس روش ارزیابی (الگوی نقد) و در نهایت به نسبت‌‌سنجی الگوی نقد با دیدگاه‌های رایج علم دینی می‌پردازیم. تبیین مسأله تحقیق، اهداف، ضرورت و کاربردها، پیشینه، علت انتخاب موضوع، دلایل نو بودن مسأله، و نظم منطقی فصول، و تبیین پیش‌فرض‌ها، فرضیه‌های پژوهش و بحث اجمالی پیرامون ضرورت تولید علم دینی را در فصل «کلیات پژوهش» پی خواهیم گرفت. پس از تحلیل اجمالی ویژگی‌های مطالعات روش‌‌شناختی و تحلیل مفهومی نظریه، راه برای پاسخ به پرسش محوری تحقیق یعنی ویژگی‌های روش‌‌شناختی نظریه علم دینی در دو بُعد «درون ساختاری» و «برون ساختاری» فراخ می‌گردد. سپس تحلیل الگوی نقد نظریه علم دینی را از زاویه امتیازات و کاستی‌های یک نظریه نسبت به شاخصه‌های شکلی و کیفی در دو بُعد درون ساختاری و نقد برون ساختاری دنبال خواهیم کرد و در نهایت به نسبت سنجی اجمالی الگوی نقد با دیدگاه‌های علم دینی می‌پردازیم.", "keywords": ["نظریه", "الگوی نقد", "علم دینی", "الگوی طرح", "روش‌شناسی"]}
{"id": 239, "body": "در رابطه با چگونگی آموزش مفاهیم دینی به کودکان ونوجوانان اختلاف نظرهایی وجود دارد. گروهی معتقدند پیش از بلوغ نباید به کودک آموزش دینی داد و گروهی عکس این نظر را معتقدند. از نظر اسلام، به ویژه براساس سیره و رهنمودهای معصومان علیهم السلام ، آموزش مفاهیم دینی از هنگام تولد شروع می شود و آموزش در دوره کودکی پایه و اساس در دوره های دیگر است.( مجلسی ، 1072 ه ق،267 ) از طرفی، آموزش صحیح و موثر بدون در نظر گرفتن توانایی ذهنی کودک مطلوب نیست و ممکن است کودک را نسبت به یادگیری دلسرد و یا در یادگیری او اختلال ایجاد نماید. از این رو، آموزش مفاهیم دینی به کودکان گرچه امری بسیار مقدس و والا است، اما موفقیت درآن، در گرو آگاهی و شناخت اصول و روش های آموزشی متناسب با آن است. به فرموده امام امیرالمومنین علیه السلام هیچ حرکتی نیست مگر این که انسان در به انجام رساندن آن نیاز به شناخت و آگاهی دارد: «ما مِن حَرَکه اِلاَّ وَ اَنتَ مُحتاجٌ فیها الی مَعرِفَه.»( همان ، 276 )بنابراین، آنچه باید بدان توجه داشت  این است که درک و برداشت کودک از مفاهیم دینی با بزرگسالان یکسان نیست؛ آنان در حد ظرفیت ذهنی خود مطالب دینی را می فهمند و برآن اساس، جهان بینی خود را می سازنداز این رو، هدف اصلی ما دراین پژوهش ،دستیابی به اصول وروش های آموزش مفاهیم وباورهای دینی به دانش آموزان نوجوان وجوان ،  با مروری بر آیات و روایات اسلامی، نظرات دانشمندان تعلیم و تربیت و نیز اندیشمندان اسلامی است.در این پژوهش سعی براین است که به بررسی تاثیر نقش روشهای آموزش باورهای دینی برسلامت روان دانش آموزان ازدیدگاه معلمان متوسطه اول شهرستان بابلسر پرداخته شود وازطریق طرح پرسشنامه ، ودراختیارگذاشتن آن درخدمت معلمان ،  ازطریق نرم افزار رگرسیون به تجزیه وتحلیل آماری وبررسی آن پرداخته ودرنهایت ، یافته های پژوهش وایده ای نو وجدید گزارش داده شود.", "keywords": ["باورهای دینی", "روشهای آموزش ،", "سلامت روان", "شهرستان بابلسر", "دانش آموزان"]}
{"id": 240, "body": "هدف: در ابن مطالعه دو روش مداخله مدیریت استرس شناختی-رفتاری و مداخله معنوی-مذهبی در کاهش شاخص های ایمنی (سرعت رسوب گلبول های قرمز،ESR ،پروتیین التهابیC،CRP) ، شاخص های روانشناختی( افسردگی،استرس،اضطراب) و درد در بیماران مبتلا با رومائیدآرتریت مورد مقایسه قرار گرفت.روش پژوهش: در مجموع 62 نفر از شرکت کنندگان در محدوده سنی 25-60 به صورت تصادفی در 2 گروه آزمایشی مداخله معنوی-مذهبی(تعداد:20)،مداخله مدیریت استرس شناختی - رفتاری(تعداد:20) و گروه کنترل(تعداد:22) مورد مطالعه قرار گرفتند.شرکت کنندگان در دو گروه آزمایشی در 8 جلسه 120 دقیقه ای آموزش دیدند. داده های بدست آمده با استفاده از روش تحلیل کوواریانس چند متغیری مورد تجزیه و تحلیل قرار گرفتند. در تحلیل نتایج بدست آمده اثر تعدیل کننده دو متغیر شخصیتD و جهت گیری مذهبی نیز در نظر گرفته شد.نتایج:  متغیر های روانشناختی   ( 19/0 =  η^2 ، 001/0 = P ، 24/4 = 108و4 F ) و ایمنی ( 259/0=  η^2   ، 001/0= P ، 79/9= 112و4 F ) در هر دو گروه به صورت قابل توجهی کاهش یافتند. با مقایسه دو روش مداخله ای، روش مداخله معنوی- مذهبی در کاهش شاخص ایمنی ESR ( 03/2 = SE ، 05/0 = P ، 88/4 = MD ) و شاخص روان شناختی افسردگی(75/1 = SE ، 03/0 = P ، 5/4 = MD) موثر تر از روش مداخله مدیریت استرس شناختی- رفتاری  شناخته شد.با در نظر گرفتن نقش واسطه ای متفیر جهت گیری مذهبی در اثر بخشی این دو روش مداخله تفاوت دو گروه با برتری مداخله معنوی-مذهبی در کاهش شاخص ایمنی ESR ( 04/2 = SE ، 001/0 = P ، 74/7 = MD ) مورد تأکید قرار گرفت.در حالی که اثر تیپ شخصیت D تفاوت چندانی در نتایج ایجاد نکرد .بحث و نتیجه گیری: در کنار درمان های جسمانی، هر دو روش مداخله مدیریت استرس شناختی- رفتاری و مداخله معنوی-مذهبی در بهبود وضعیت سلامت روان و شاخص های ایمنی شناختی و میزان درد جسمانی بیماران روماتوئید آرتریت موثر شناخته شدند. با تأکید بر این نکته که مداخلات معنوی-مذهبی در مقایسه با مدیریت استرس شناختی-رفتاری به سبب ماهیت پرداختن به موضوعاتی منطبق با فطرت و آموخته های بومی و اسلامی توانست اثر بیشتری بر وضعیت سلامت روانی و جسمانی بیماران داشته باشد. ", "keywords": ["مداخله معنوی - مذهبی", "مداخله مدیریت استرس شناختی - رفتاری", "شاخص‌های ایمنی", "روماتوئید آرتریت"]}
{"id": 241, "body": "زبان دین یکی از مسائل فلسفی و کلامی است که درباره‌ی معناداری و معناشناسی گزاره‌های دینی بحث می‌کند. پلورالیسم دینی نیز از مسائل نو پیدا در اندیشه‌ی کلامی معاصر است و به معنای پذیرش حقانیت همه‌ ادیان و اینکه سعادت و نجات بسته به پیروی از یک دین خاص نیست، است. پژوهش حاضر درصدد است که کارکرد زبان دین در پلورالیسم دینی را از دیدگاه جان هیک اندیشمند مسیحی-انگلیسی و مرحوم علامه طباطبایی فیلسوف و دین‌شناس مسلمان موردبررسی قرار بدهد. مهم‌ترین مسائلی که در بحث زبان دین مطرح است ناظر به شناختاری و واقع‌گرا بودن یا غیرشناختاری و نا واقع‌گرا گرا بودن زبان دین، بحث سخن گفتن خدا با انسان و بحث معناشناسی صفات خداوند است. هیک و علامه هردو زبان دین را شناختاری و واقع‌گرا می‌دانند هرچند که در بحث واقع‌گرایی زبان دین هیک معتقد به واقع‌گرایی انتقادی است ولی علامه برخلاف هیک دیدگاهی میان واقع‌گرایی خام و واقع‌گرایی انتقادی دارد. پرسش مهم دیگری که در عرصه‌ی زبان دین مطرح است مربوط به شیوه‌ی سخن گفتن خداوند با انسان است. اینکه خداوند با چه زبانی با ما سخن می‌گوید و ما چگونه باید متوجه منظور سخن خداوند شویم؟ پرسش‌هایی از این قبیل ذیل بحث زبان دین است که پاسخ داده می‌شوند. مسائل مطرح‌شده در باب پلورالیسم دینی شامل حقانیت ادیان، نجات پیروان ادیان، بحث فهم و تفسیر دین و مسأله‌ی هدایتگری خداوند می‌شود. دغدغه اندیشمندان در بحث پلورالیسم دینی این است که از میان ادیان موجود در جهان کدام‌یک از حقانیت بیشتری برخوردار است و پیروی از کدام دین ما را به سعادت می‌رساند؟ هیک شاخص‌ترین مدافع نظریه‌ی پلورالیسم دینی، حقانیت برابر و نجات را به همه‌ی ادیان تعمیم می‌دهد. علامه طباطبایی از میان سه شیوه مواجهه با تعدد ادیان، در بحث حقانیت رویکرد انحصارگرایانه دارد و معتقد است دین حق یکی است و آن‌هم دین اسلام است؛ اما در بحث نجات، می‌توان دیدگاه علامه را شمول‌گرایی اسلامی خواند. در خصوص ارتباط زبان دین و پلورالیسم دینی که دغدغه‌ی اصلی پژوهشگر در این پژوهش است. هیک میان این دو مسأله ارتباط برقرار می‌کند و برای ایجاد این ارتباط از اصل معرفت‌شناسی‌ کانت و دیدگاه بازی‌های زبانی ویتگنشتاین مدد می-گیرد اما علامه طباطبایی ارتباطی میان زبان دین و پلورالیسم دینی نمی‌بیند. این پژوهش ما را به این نتیجه رهنمون کرد که زبانی در اندیشه‌ی پلورالیسم دینی کارکرد دارد که از حالت شناختاری خارج‌شده و شکل اسطوره‌ای به خود گرفته باشد. هیک با تأثیرپذیری از معرفت‌شناسی کانت بنیان‌های معرفتی‌اش در زبان دین خصوصاً در شناختاری و واقع‌گرایی زبان دین بعد از طرح پلورالیسم تغییر می‌کند. بعد از طرح پلورالیسم زبان دین شکل اسطوره‌ای به خود می‌گیرد و واقع‌گرایی انتقادی در اندیشه‌ی هیک شدت می‌گیرد.", "keywords": ["زبان دین", "پلورالیسم دینی", "جان هیک", "علامه طباطبایی"]}
{"id": 242, "body": "این پایان‌نامه که شامل چهار فصل «کلیات»، «مبانی نظری تحقیق»، «گذر از مجاز به روایت در شعر نو فارسی» و «نتیجه‌گیری» است، در ابتدا به تشریح و تبیین دو نوع رویکرد زبانی در فرآیند تولید شعر، یعنی زبان مجازی و زبان روایی، می‌پردازد و سپس تلاش دارد با بررسی یک جریان شعری در دهه‌ی هشتاد، دگرگونی و تغییری را در رویکرد زبان شعر نو فارسی نشان دهد که تا پیش از این دهه، با این شدت و غلبه، بی‌سابقه بوده است. رویکردی که می‌توانیم آن را شعر مبتنی‌بر زبان روایی بنامیم و «ارجاع مستقیم کلمات به معنای وضعی»، «انتقال ملموس تجربه‌ی زیسته»، «تقدم ایده بر تناسبات لفظی» و «باز بودن نظام ارتباطی» را از ویژگی‌های آن برشماریم. از طرفی دیگر، ‌در بررسی ادبیات تکامل‌جو و دیگرخواهی که نیما سنگ بنایش را گذاشت، چالش «تعریف شعر» غیرقابل اجتناب است، لذا این پایان‌نامه سعی خواهد داشت جایگاه شعر روایی دهه‌ی هشتاد را در امتداد فاصله‌گیری یک قرن اخیرِ شعر نو فارسی از تعریف قدمایی خود، ببیند و به تفسیر آن بپردازد.", "keywords": ["شعر دهه‌ی هشتاد", "تعریف شعر", "زبان مجازی", "زبان روایی", "ادبیات تکامل‌جو"]}
{"id": 243, "body": "منابع طبیعی یکی از ثروتهای خدادادی است که بشر در ایجاد آنها دخالتی نداشته و خداوند آنها را به منظور استفاده بشر در دامان مهربان طبیعت قرار داده است . یکی از مهمترین منابع طبیعی، زمینهای نفت خیز هستند ، که یکی از منابع تولید ثروت برای کشورها محسوب شده و باعث پیشرفت و توسعه و بالندگی هر کشور نیز  می شود  . در دین اسلام این نوع از معادن و ثروتهای طبیعی از انفال تلقی شده که متعلّق به پیامبر اسلام (ص) و امام معصوم(ع) و در عصر غیبت نیز در اختیار حکومت اسلامی که در رأس آن مقام والای ولایت فقیه ، جانشین شایسته امام زمان(عج) قرار دارد، می باشد . با توجه به اهمیت نفت و زمینهای نفت خیز در اقتصاد کشورها ، دولتها  نیز در صدد تبیین نوع و نحوه مالکیت این منابع برآمده اند . به طور کلی در مورد مالکیت زمینهای نفت خیز سه نوع دیدگاه وجود دارد ، مالکیت خصوصی ، مالکیت عمومی و مالکیت دولتی زمینهای نفت خیز . در این تحقیق با روش توصیفی و تحلیلی به بررسی فقهی و حقوقی انواع دیدگاههای حاکم بر مالکیت زمینهای نفت خیز پرداخته شده است . با توجه به این که مالکیت خصوصی زمینهای نفت خیز آثار منفی فراوانی را در اقتصاد کشورها به دنبال داشته ، از جمله تجمیع ثروت در دست عدّه ای خاص یا توزیع ناعادلانه ثروتها و درآمدها ی کشور در بین افراد و ایجاد نابسامانی و رکود اقتصادی و... لذا در اکثر کشورها دولتها برمنابع نفت و زمینهای نفت خیز اعمال حاکمیت می کنند . در حقوق ایران نیز مسئولیت اعمال حاکمیت بر منابع نفت بر عهده دولت قرار داده شده است و برای اثبات این حاکمیت به مبانی فقهی مانند قاعده لاضرر ، قاعده مصلحت ، اصل منع از اختلال نظام ، اصل ولایت مطلقه ولی فقیه و ... و نیز به مبانی حقوقی مانند اصل 44و 45 قانون اساسی و... استناد شده است . این تحقیق با هدف تأکید بر حاکمیت دولت بر منابع نفت به عنوان نهادی که در راستای ایجاد عدالت اقتصادی در جامعه قدم بر می دارد ، تدوین شده است و دارای آثاری مانند تحدید مالکیت خصوصی زمینهای نفت خیز ، توزیع عادلانه ثروتها و در نتیجه درآمدهای دولتی در نظام اقتصادی اسلام و نیز مدیریت راهبردی منابع نفت و زمینهای نفت خیز می باشد .", "keywords": ["عدالت اجتماعی", "مالکیت دولتی", "زمینهای نفت خیز", "تحدید مالکیت", "انفال"]}
{"id": 244, "body": "این پژوهش با هدف «بررسی نوع فعالیت اقتصادی زنان سرپرست خانوار کمیته امداد امام خمینی(ره) پیش از طلاق و بعد از آن» با روش مقایسهای از نوع پیمایشی انجام شده است. جامعه آماری شامل زنان سرپرست خانوار بدون همسر بر اثر طلاق تحت حمایت کمیته امداد امام خمینی(ره) منطقه 15 شهر تهران بوده است. حجم نمونه از طریق فرمول کوکران 384 نفر محاسبه شد و نمونه ها از بین زنان سرپرست خانوار بدون همسر بر اثر طلاق به صورت تصادفی در دسترس انتخاب شد. با کمک پرسشنامه‌ای که با تأیید نظر استاد راهنما توسط محقق تدوین شد، اطلاعات لازم جمع آوری گردید. به منظور تحلیل داده‌ها از آزمون کای‌اسکویر برای سنجش متغیرهای تحقیق و نیز از آزمون ضرایب همبستگی استفاده شده است.همچنین برای بررسی تفاوت مقایسه وضعیت فعالیت اقتصادی از آزمون t مستقل استفاده شد. یافته های تحقیق نشان داده است، با توجه به 0/01> P بین متغیرهای تحصیلات با وضعیت فعالیت اقتصادی رابطه معنادار بدست آمد. همچنین با محاسبه t مستقل بین متغیرهای وضعیت فعالیت اقتصادی، میزان درآمد، و احساس رفاه اقتصادی زنان سرپرست خانوار قبل از طلاق و بعد از طلاق تفاوت معنادار بدست آمد.همچنین بین نوع فعالیت اقتصادی زنان سرپرست خانوار پیش از طلاق و بعد از آن به دلیل نداشتن مهارت خاص و عدم حمایت مالی تفاوت بدست آمد.", "keywords": ["آسیب‌شناسی اجتماعی", "کمیته امداد امام خمینی ( ره )", "زنان سرپرست خانوار", "اشتغال زنان", "فعالیت اقتصادی", "طلاق"]}
{"id": 245, "body": "در پژوهش حاضر تلاش شده ساختار سازمانی آی پی تی وی مورد مطالعه قرار گیرد. هدف اصلی این پژوهش ارائه ساختار سازمانی مناسب و بومی برای اجرای آی پی تی وی توسط صدا و سیمای جمهوری اسلامی ایران است. مطالعه زنجیره ارزش آی پی تی وی در مقایسه با زنجیره ارزش تلویزیون سنتی و  مطالعه تطبیقی زنجیره ارزش و ساختار سازمانی الگوهای موفق اجرای آی پی تی وی در جهان از دیگر دغدغه های این پایان نامه در جهت شناخت صحیح ساختار سازمانی بوده است. سازمان مجازی، ساختار شبکه ای، ساختار پروژه ای و ساختار ماتریسی چارچوب نظری تحقیق را تشکیل داده اند.سوالات این پژوهش عبارتند از: سئوال اصلی:1- ساختار مناسب آی پی تی وی در سازمان صدا و سیما چگونه باید باشد؟سئوالات فرعی:1- حلقه های تشکیل دهنده زنجیره ارزش آی پی تی وی کدام است؟2- ساختارهای به‌کار رفته در کشورهای دیگر برای اجرای آی پی تی وی کدام است؟در این پژوهش به منظور بررسی ژرفانگر، از روش کیفی و برای جمع آوری اطلاعات از تکنیکهای مطالعه اسنادی ، تطبیقی و مصاحبه عمیق  استفاده گردید. جامعه آماری مصاحبه شوندگان متشکل از سه گروه سه نفره از اساتید علم مدیریت و مدیریت رسانه صاحب‌نظر در حوزه رسانه های نوین و ساختارهای سازمانی، مدیران سازمان صدا و سیما درگیر در اجرای ملی  پروژه آی پی تی وی و متخصصان حوزه ی آی تی خارج از سازمان صدا و سیما می‌باشد که شیوه نمونه گیری آن به صورت گلوله برفی بود.نتایج حاکی از آن است که به منظور اجتناب از ایجاد سلسله مراتب سازمانی دست و پاگیر، بهترین گزینه برای اجرای آی پی تی وی  در ایران تعریف قرارگاهی مرکزی می‌باشد. این قرارگاه از اتحاد سازمانهای تامین کننده حلقه های زنجیره ارزش آی پی تی وی به وجود میآید. به واسطه این اتحاد ها، مناسب ترین ساختار بین سازمانی برای این قرارگاه ساختار شبکه ای و مناسب ترین ساختار درون سازمانی ساختار ماتریسی می‌باشد.", "keywords": ["آی پی تی وی", "اینترنت", "ساختار سازمانی", "صدا و سیمای جمهوری اسلامی ایران", "رسانه", "مدیریت", "زنجیره ارزش", "زنجیره‌ ارزش"]}
{"id": 246, "body": "پژوهش حاضر با هدف مقایسه اثربخشی زوج درمانی های مبتنی بر فراهیجان، روایت درمانی و ایماگوتراپی بر سازگاری و دلزدگی زناشویی زوجین متعارض انجام گرفت. این پژوهش از نوع مطالعات آزمایشی با طرح پیش آزمون- پس آزمون و گروه کنترل بود. جامعه آماری پژوهش شامل کلیه زوجین متعارض مراجعه کننده به دادگاه خانواده، شوراهای حل اختلاف و مراکز مشاوره شهر تبریز در طول پاییز 1395 بودند. برای انتخاب نمونه آماری از بین زوجین واجد شرایط ورود به مطالعه 32 زوج (64 نفر) انتخاب و به صورت تصادفی در سه گروه آزمایش و یک گروه کنترل جایگزین و سپس زوج درمانی مبتنی بر فراهیجان، زوج درمانی روایتی و ایماگوتراپی طی 8 جلسه 90 دقیقه ای برای گروه های آزمایش اجرا شد. برای جمع آوری اطلاعات پژوهش از پرسشنامه های دلزدگی زناشویی پاینز و سازگاری زناشویی اسپانیر در دو مرحله پیش و پس آزمون استفاده گردید. تجزیه و تحلیل داده ها با استفاده از آزمون تحلیل کوواریانس در برنامه SPSS انجام گرفت. تجزیه و تحلیل داده ها نشان داد که گروه دریافت کننده زوج درمانی مبتنی بر فراهیجان نسبت به گروه های زوج درمانی روایتی و ایماگوتراپی؛ و همچنین گروه دریافت کننده زوج درمانی روایتی نسبت به گروه ایماگوتراپی میانگین نمراتشان در پس آزمون سازگاری زناشویی افزایش و در پس آزمون دلزدگی زناشویی کاهش یافته بود (05/0P&lt;). با توجه به نتایج بدست آمده زوج درمانی مبتنی بر فراهیجان با توجه به ماهیت تلفیقی خود و استفاده از مبانی و اصول اعتقادی نظریه های مختلف درمانی نسبت به زوج درمانی روایتی و ایماگوتراپی اثربخشی بیشتری بر افزایش سازگاری زناشویی و کاهش دلزدگی زناشویی زوجین متعارض دارد.", "keywords": ["زوجین متعارض", "دلزدگی زناشویی", "زوج درمانی مبتنی بر فراهیجان", "ایماگوتراپی", "روایت درمانی", "سازگاری زناشویی"]}
{"id": 247, "body": "هدف پژوهش حاضر تبیین رابطه ساختار سازمانی و مدیریت دانش با یادگیری مشارکتی اساتید دانشگاه اسلامی شهرستان سیرجان در سال تحصیلی 92-91 می باشد.روش پژوهش همبستگی است.جامعه آماری پژوهش حاضر شامل تمامی اساتید دانشگاه آزاد اسلامی شهر سیرجان می باشد.به این منظور 160 نفر از اساتید به شیوه ی نمونه گیری تصادفی انتخاب گردید.ابزار جمع آوری داده ها پرسش نامه ساختار سازمانی رابینز و ایوانزویچ (2008) ،پرسش نامه مدیریت دانش جوزف حداد(2006)،و پرسش نامه یادگیری مشارکتی استفن چو(2004) بوده است.از روش های آماری توصیفی میانگین و انحراف استاندارد و آمار استنباطی ضریب همبستگی پیرسون و رگرسیون چند گانه به روش گام به گام(مرحله ای)برای آزمون فرضیه ها استفاده گردید.نتایج ضریب همبستگی پیرسیون نشان داد بین مولفه های ساختار سازمانی و مولفه های مدیریت دانش با یاد گیری مشارکتی رابطه معنا داری وجود دارد.یعنی هر پنج فرضیه موجود در این پژوهش تأیید شدند، نتایج تحلیل رگرسیون چند گانه نشان داد ساختار سازمانی و مدیریت دانش پیش بینی کننده مثبت و معنا دار یادگیری مشارکتی می باشند. در بررسی ابعاد،از میان مولفه های ساختار سازمانی پیچیدگی و رسمیت معنا دار شده و بعد تمرکز پیش بینی کننده قوی تری می باشد.و از میان مولفه های مدیریت دانش ابعاد خلق دانش،استقرار دانش،تسهیم دانش معنا دار شده است و بعد ثبت دانش پیش بینی کننده قوی تری می باشد.", "keywords": ["یادگیری مشارکتی", "استاد", "مدیریت دانش", "ساختار سازمانی", "مدیریت دانش", "اساتید", "دانشگاه آزاد اسلامی ، واحد سیرجان"]}
{"id": 248, "body": "پژوهش حاضر به بررسی تأثیر عوامل سازمانی بر خلق دانش در دانشکده‌های افسری ارتش جمهوری اسلامی ایران، پرداخته است. تحقیق حاضر از نوع کاربردی بوده و از روش‌ توصیفی برای جمع‌آوری اطلاعات استفاده شده است. جامعه آماری تحقیق، دانشکده های افسری آجا است. برای جمع آوری داده ها از پرسشنامه عوامل سازمانی خیراندیش(1393) و پرسشنامه خلق دانش نوناکا و تاکوچی(1995) بهره برداری شده است. برای ارزیابی و اطمینان از صحت پرسشنامه، روایی و پایایی آن، تعداد 30 پرسشنامه بصورت آزمایشی توزیع گردید که میزان اعتبار آن از طریق نرم افزار 16 SPSS و با استفاده از فرمول آلفای کرونباخ، عدد 97/0 حاصل شد که نشان از اعتبار بالای این پرسشنامه بود. جهت تجزیه و تحلیل سئوالات پژوهش، از روش های آمار توصیفی برای تعیین فراوانی، درصد، جداول، نمودار و میانگین نمونه استفاده شد، همچنین بررسی درصد پاسخگویی به سئوالات تحقیق از روش های آمار استنباطی (تحلیل رگرسیون) استفاده شده و در کلیه تحلیل ها از نرم افزار آماری 16SPSS استفاده شده است. بررسی کلی فرضیه های پژوهش نشان   می دهد در سطح 99% از بین عوامل سازمانی مختلف، تنها عامل منابع انسانی بر خلق دانش  تأثیر دارد. همچنین نتایج بررسی تک به تک تأثیر متغیرهای مستقل بر متغیر وابسته  نشان می دهد  که  متغیر منابع انسانی،  بیشترین  میزان تأثیر را برابر 82 درصد بر خلق دانش دارد. متغیر فناوری اطلاعات نیز به میزان 80 درصد بر خلق دانش تأثیر گذار می باشد. میزان  تأثیر فرهنگ سازمانی بر خلق دانش، 79 درصد است. ساختار سازمانی نیز تأثیری برابر 55 درصد بر خلق دانش دارد.", "keywords": ["نیروی انسانی", "خلق دانش", "فناوری اطلاعات", "ساختار سازمانی", "فرهنگ سازمانی"]}
{"id": 249, "body": "انقلاب اسلامی ایران یکی از بزرگترین رویدادهای سیاسی در قرن بیستم است که تحولات منطقه‌ای و جهانی را در پی داشته است. این انقلاب که رنگ مذهبی داشت برای فعالان سیاسی و دانشمندان علوم سیاسی پدیده‌ای نادر به حساب آمد و از این نظر توجه بسیاری از پژوهشگران را به خود جلب کرد. مسائل مختلفی در رژیم پهلوی به ویژه شخص محمدرضا پهلوی وجود داشت که بروز انقلاب را تشدید می‌کرد. در این خصوص، ساختار قدرت و مسئله وابستگی دو بحث کلیدی هستند که با توجه به عملکرد سیاسی محمدرضا پهلوی نقش بسزایی را در بروز انقلاب ایفا کردند. در کنار آن؛ سیاست‌های فرهنگی مورد تأکید وی، نظیر باستان‌گرایی و غرب-گرایی در ایجاد مخالفت‌ها و بروز شکاف اجتماعی در جامعه‌ی ایران نقش اساسی داشتند. مهاجرت پیش‌بینی نشده روستاییان به شهرها و مباحث اقتصادی همچون توجه به سرمایه‌داری بین‌المللی به ویژه عملکرد شاه در این خصوص نیز در تشدید مخالفت‌ها موثر بودند. با توجه به ضرورت پژوهش، این رساله بر آن است تا عوامل شکل‌گیری انقلاب از منظر عملکرد سیاسی و فرهنگی محمدرضا پهلوی بررسی و نقش آن را در بروز انقلاب نشان دهد.", "keywords": ["انقلاب اسلامی ایران", "باستان‌گرایی", "وابستگی", "غرب‌گرایی", "ساختار قدرت", "محمدرضا پهلوی", "محمدرضا پهلوی ، شاه ایران"]}
{"id": 250, "body": "هدف پژوهش حاضر بررسی رابطه چابکی سازمانی و فرایند تسهیم دانش در کارکنان سازمان جهاد کشاورزی شهرکرد بود. این پژوهش توصیفی- همبستگی  و از حیث هدف کاربردی  بود. به منظور گردآوری داده‌ها از پرسشنامه محقق ساخته چابکی سازمانی و پرسشنامه استاندارد تسهیم دانش استفاده شد که هر دو پرسشنامه دارای روایی صوری و سازه بودند. پایایی پرسشنامه از طریق ضریب آلفای کرونباخ در پرسشنامه چابکی سازمانی0/95 و در پرسشنامه تسهیم دانش 0/92 محاسبه شد. جامعه آماری پژوهش شامل کلیه کارکنان، معاونان، مدیران و کارشناسان ارشد سازمان جهاد کشاورزی  شهرکرد  در سال 1391 می‌باشد که 150 نفر از آنها با استفاده از جدول مورگان و به روش طبقه‌ای متناسب با حجم به عنوان نمونه در این پژوهش انتخاب شدند. در این پژوهش جهت نمونه‌گیری از روش نمونه‌گیری طبقه‌ای متناسب با حجم استفاده شد. داده‌های جمع‌آوری شده در دو سطح توصیفی (فراوانی، میانگین، انحراف استاندارد و واریانس) و آمار استنباطی (خی‌دو، شاخص نیکویی برازش، آزمون t، مدلسازی معادلات ساختاری، آنوا و...) تحلیل شدند. تجزیه و تحلیل یافته‌های تحقیق نشان داد که با اطمینان0/95، بین چابکی سازمانی و تسهیم دانش در سازمان جهاد کشاورزی شهرکرد رابطه وجود دارد که مقدار آن برابر با 0/54 می‌باشد. همچنین بین مولفه استراتژی قوی و تسهیم دانش در سازمان جهاد کشاورزی شهرکرد با ضریب همبستگی0/58 رابطه وجود دارد. بین مولفه طراحی سازمان انطباق‌پذیر و تسهیم دانش و مولفه رهبری و هویت مشترک و تسهیم دانش رابطه وجود دارد که مقدار آن به ترتیب برابر با 0/50 و 0/56 بوده است. بنابراین با عنایت به نتایج پژوهش لازم است که سازمان‌ها و مخصوصاً مدیران زمینه لازم را برای فرهنگ تسهیم دانش ایجاد نمایند تا از این طریق بتوانند به پیشبرد سازمان به سمت چابک شدن کمک کنند.", "keywords": ["تسهیم دانش", "سازمان جهاد کشاورزی", "چابکی سازمانی", "کارکنان", "فرایند تسهیم دانش", "هویّت", "رهبری"]}
{"id": 251, "body": "هدف این پژوهش بررسی رابطه سبک و کیفیت زندگی کاری با میزان کارآفرینی اعضای هیات علمی دانشگاه آزاد اسلامی کرمانشاه است. این پژوهش از نظر هدف کاربردی و از نظر ماهیت توصیفی-پیمایشی و از نظر روش همبستگی بوده است. جامعه آماری این پژوهش شامل اعضای هیات علمی دانشگاه آزاد کرمانشاه بود. به منظور گردآوری داده‌ها از پرسشنامه محقق‌ساخته استفاده شد. نمونه‌گیری بصورت طبقه‌ای و حجم نمونه براساس فرمول کوکران 267 نفر محاسبه شد. تجزیه و تحلیل داده‌ها با استفاده از روش‌های همبستگی پیرسون و رگرسیون چند متغیره نشان داد که بین متغیرهای سبک زندگی کاری (باورها و ارزش‌ها) و میزان کارآفرینی رابطه معناداری وجود دارد. همچنین بین کیفیت زندگی کاری (رضایت شغلی، امنیت شغلی، امکانات رفاهی) و میزان کارآفرینی رابطه معناداری وجود دارد. نتایج حاکی از آن بود که بین سبک و کیفیت زندگی کاری با میزان کارآفرینی اعضای هیات علمی دانشگاه آزاد اسلامی کرمانشاه رابطه معناداری وجود دارد.", "keywords": ["سبک زندگی کاری", "کارآفرینی", "کیفیت زندگی کاری", "اعضای هیات علمی دانشگاه"]}
{"id": 252, "body": "مطالعات بسیاری در زمینه عوامل مؤثر بر پیروزی انقلاب‌ها انجام شده است که نشان دهنده نقش مهم و اساسی رهبران در شکل گیری و کامیابی جنبش های انقلابی است. رهبران انقلابی دارای نقش فکری یا ایدئولوژی پرداز و در پی هویت سازی برای انقلابیون هستند. نکته حائز اهمیت این است که به اعتقاد برخی نظریه پردازان مانند گیدنز زبان هویت اجتماعی، سبک زندگی است. از آنجا که هر فرد هویت و سبک زندگی خود را بواسطه گزینش‌های معناداری بیان می‌کند، لذا در پژوهش حاضر سبک زندگی سه رهبرانقلابی معاصر - امام خمینی، گاندی و ماندلا - مد نظر قرارگرفته و تلاش شده تا در صورت امکان بر اساس مشابهت ها و تفاوتهای میان سبک زندگی این سه رهبر، الگویی در این زمینه استخراج شود. بر این اساس و برمینای نظریه های سبک زندگی 8 مولفه: روابط خانوادگی، مصرف مادی، مصرف فرهنگی، تغذیه، مدیریت بدن، الگوی گذران اوقات فراغت، تحصیلات فعالیت های دینی انتخاب شد که از زندگی رهبران انقلابی مصادیق آن استخراج گردید. این پژوهش از نوع کیفی و با روش تحلیل مضمون انجام گرفته است. به این ترتیب که پس از کدگذاری در چند مرحله، در نهایت مضامین مربوط به سبک زندگی استخراج گردید. نهایتا علیرغم برخی تفاوتها که بعضا مهم نیز می باشند ولی هر سه این رهبران تقریبا سبک زندگی مشابهی داشته اند و در بیشتر شاخص ها، مشابهت های آنها بیشتر از تفاوت هایشان می باشد و این امر نشان می دهد که جدا از تفاوت شرایط اجتماعی و فرهنگی و به ویژه سیاسی که این سه رهبر با آن مواجه بوده اند ولی سبک زندگی نسبتا مشابهی را اختیار کرده بودند. سبکی که کاملا متفاوت با مولفه های سبک زندگی رژیم پیشین بوده است.", "keywords": ["روابط خانوادگی", "مصرف فرهنگی", "تحصیلات", "تغذیه", "مدیریت بدن", "سبک زندگی", "مصرف مادی", "الگوی گذران اوقات فراغت"]}
{"id": 253, "body": "این پژوهش با هدف بررسی رابطه بین سبک تفکر و رضایت شغلی با بهره وری کارکنان کمیته امداد امام خمینی (ره) شهر شیراز به مرحله اجرا در آمده است. همچنین تحقیق حاضر به لحاظ هدف جزو تحقیقات کاربردی بوده و به لحاظ شیوه گردآوری اطلاعات در زمره تحقیقات توصیفی از نوع همبستگی بوده است. به منظور دسترسی به هدف فوق از بین کارکنان کمیته امداد امام خمینی (ره) شهر شیراز  به تعداد 139 نفر با روش نمونه گیری تصادفی طبقه ای انتخاب شدند که 120نفر (105 نفر مرد و 15 نفر زن) به سوالات پاسخ دادند. بدین منظور از سه پرسشنامه، سبک های تفکر استرنبرگ (1991) ، پرسشنامه رضایت شغلی (JDI) از اسمیت کندال، هیولین ( 1978 )، پرسشنامه بهره وری مدل اچیو از هرسی وبلانچارد وگلداسمیت (1978) استفاده گردید. داده‌های حاصل از پرسشنامه ها با استفاده از ضریب همبستگی و رگرسیون به روش همزمان مورد تحلیل قرار گرفت. نتیجه حاصله نشان داد که بین مولفه های سبک تفکر (اجرایی، قانون گذار، برون گرا، جزنگر) با بهره وری رابطه مثبت معنادار وجود دارد، بین مولفه های رضایت شغلی (کار، همکاران، ارتقاء (ترفیع)، حقوق و دستمزد) با بهره وری رابطه مثبت معنادار وجود دارد، سبک های تفکر و رضایت شغلی قادر به پیش بینی بهره وری کارکنان می باشد و از مولفه های سبک‌های تفکر تنها، سبک قانون گذار می تواند بهره وری را پیش بینی کند، همچنین از مولفه های رضایت شغلی، تنها کار و ارتقاء (ترفیع) می تواند بهره وری را پیش بینی می‌کند.", "keywords": ["شیراز", "سبک تفکر", "کارکنان", "رضایت شغلی", "کمیته امداد امام خمینی ( ره )", "اثربخشی سازمانی", "هره وری", "بهره‌وری", "سبک‌های تفکر"]}
{"id": 254, "body": "روابط جمهوری اسلامی ایران و عربستان سعودی به عنوان دو کشور تأثیرگذار و قدرتمند منطقه خاورمیانه در سال‌های پس از انقلاب اسلامی بسیار پر فراز و نشیب بوده و در طیفی گسترده از همکاری‌های نزدیک تا قطع روابط دیپلماتیک در نوسان بوده است. در این پژوهش ضمن نقد و بررسی رویکردهای نظری موجود، از چارچوب نظری جدیدی به نام سرمایه اجتماعی بین‌المللی برای تبیین روابط دو کشور استفاده می‌شود. سرمایه اجتماعی بین‌المللی به عنوان یک مبنای نظری متفاوت، در عین جدید و بدیع بودن، مفهومی میان‌‌رشته‌ای است که در سال‌های اخیر توسط بسیاری از متخصصین و پژوهشگران برای تبیین پدیده‌های مختلف اجتماعی به کار گرفته شده است. این مفهوم به دلیل کاربرد در سطوح مختلف خرد، میانی و کلان، قابلیت تبیین بسیاری از موضوعات را دارد، اما تاکنون در ارتباط با روابط خارجی، به ویژه روابط ایران و عربستان به کار برده نشده است. با توجه به اهمیت موضوع، سوال اصلی تحقیق این است که سرمایه اجتماعی بین‌المللی چه تأثیری بر روابط ایران و عربستان پس از انقلاب اسلامی داشته است؟ در راستای پاسخ به این سوال، با بهره‌گیری از اسناد و منابع کتابخانه‌ای موجود و استفاده از روش‌های تحلیل کمّی و کیفی سعی می‌شود پس از سنجش میزان سرمایه اجتماعی بین‌المللی ایران و عربستان و بررسی نوسانات آنها، به بررسی تأثیر آن بر روابط دو کشور بپردازیم. نتایج و یافته‌های پژوهش حاکی از آن است که فراز و نشیب در سرمایه اجتماعی بین‌المللی ایران و عربستان باعث فراز و نشیب در روابط دو کشور شده است.", "keywords": ["سرمایه اجتماعی بین‌المللی", "روابط خارجی", "جامعه بین‌المللی", "عربستان سعودی", "جمهوری اسلامی ایران"]}
{"id": 255, "body": "شناخت عوامل اثر گذار بر مدیریت دانش سازمانی از جمله اقدامات اولیه به کارگیری اثربخش سرمایه فکری سازمان است. امروزه در جامعه‌شناسی واقتصاد  و به تازگی در مدیریت و سازمان ، مفهوم سرمایه اجتماعی به صورت گسترده ای مورد استفاده قرار گرفته است . سرمایه اجتماعی چه در سطح کلان چه در سطح مدیریت سازمان ها و بنگاه‌ها ، می تواند شناخت جدیدی از سیستم‌های اقتصادی - اجتماعی ایجاد نموده و مدیران را درهدایت بهتر سازمان یاری نماید.  مدیریت دانش نیز یکی از مهمترین عوامل موفقیت شرکت ها در شرایط رقابتی و عصر اطلاعات می باشد . اهمیت این موضوع به حدی است که امروزه شماری از سازمان ها ، دانش خود را اندازه گیری می کنند و به منزله ی سرمایه فکری سازمان و نیز شاخصی برای درجه بندی شرکت ها در گزارش های خود منعکس می کنند . با توجه به مطالب بیان شده ، می توان عنوان داشت که استقرار یک سیستم مدیریت دانش ، نقش مهمی در موفقیت سازمان ها دارد . هدف این پژوهش تعیین رابطه سرمایه اجتماعی و میزان آمادگی سازمانی برای استقرار مدیریت دانش در کتابخانه، موزه  و مرکز اسناد مجلس شورای اسلامی می باشد. در این پژوهش از ابعاد سرمایه اجتماعی ارائه شده توسط ناهاپیت و گوشال استفاده شده که با رویکرد سازمانی، جنبه های مختلف سرمایه اجتماعی را در سه بعد ساختاری، شناختی و رابطه ای جای می‌دهند. در مورد آمادگی سازمانی برای استقرار مدیریت دانش نیز ترکیبی از عوامل فرهنگ سازمانی، ساختار سازمانی، زیرساخت سازمان، پشتیبانی از تغییر و محتوای تغییر برای سنجش میزان آمادگی برای استقرار مدیریت دانش انتخاب شده که بیشترین اتفاق نظر را در مدل‌ها داشتند.در این پژوهش گردآوری اطلاعات از طریق پرسشنامه صورت گرفت و پایایی آن از طریق ضریب آلفای کرونباخ بررسی شده و مقدار آن برای سرمایه اجتماعی 83/. و برای پرسشنامه مدیریت دانش 81/. می باشد. روش نمونه گیری در این پژوهش به دلیل کوچک بودن جامعه آماری از تمام شماری استفاده شده است که در آن 116نفر در این تحقیق مشارکت داشته اند.این تحقیق از حیث هدف از نوع تحقیقات کاربردی بوده وروش این تحقیق ، توصیفی -پیمایشی ازنوع اسنادی - میدانی می باشد. برای پاسخ به فرضیه های پژوهش از آزمون همبستگی پیرسون  و برای پاسخگویی به وضعیت سرمایه اجتماعی و استقرار مدیریت دانش از آزمون آماری t تک نمونه ای استفاده شده است. یافته های پژوهش نشان می دهد که بین سرمایه اجتماعی و عوامل تاثیرگذار در استقرار مدیریت دانش (فرهنگ سازمانی، ساختار سازمانی، زیرساخت سازمان، پشتیبانی از تغییر و محتوای تغییر) رابطه معنا دار مستقیم وجود دارد و ساختار سازمانی بیشترین تاثیر را نسبت به عوامل دیگر را دارا بود. از پیشنهادهای مهم این پژوهش این است که خط مشی گذاران وتصمیم گیرندگان باطرح ریزی و استقرارنظام ارتباطات داخلی در حوزه های ارتباطات میان فردی، ارتباطات بین واحدهای سازمانی و ارتباطات بین مدیران و کارکنان را تسهیل نمایندو با توسعه تیم های بین واحدی آن ها رادر مسیر اهداف و استراتژی های سازمان سوق دهند", "keywords": ["کتابخانه ، موزه و مرکز اسناد مجلس شورای اسلامی", "شبکه اطلاعاتی", "فناوری اطلاعات", "سرمایه اجتماعی", "فرهنگ سازمانی", "مدیریت دانش", "آمادگی سازمانی", "نظام ارتباطات"]}
{"id": 256, "body": "در نظام اقتصادی کنونی، اغلب منابع تولید ثروت در بخش‌های دانشی و مهارتی سازمان‌ها قرار گرفته است.امروزه منابع دانشی و مهارتی و سرمایه‌های فکری درمقایسه با سایر منابع ازنظر تولید ثروت اهمیت بیشتری یافته است. اقتصاد دانش محور را می‌توان به صورت اقتصاد تحت هدایت و راهبرد دانش تعریف نمود به‌نحوی که رهبری سرمایه‌های دانشی به مهمترین مشغله فکری مدیران در اقتصاد نوین جهانی تبدیل شده است و سازمان‌های بیشتری خواستار کسب اطمینان از تجهیز مدیران خود به مهارتهای لازم جهت توسعه سرمایه‌های فکری همچون سرمایه انسانی، سرمایه ساختاری و سرمایه مشتری می‌باشند. رهبری مناسب مستلزم توسعه سرمایه‌های فکری است رهبری که بتواند دارایی‌های نامشهود را قادر به توسعه و ظرفیتهای پویا را قادر به فعالیت نماید که خلق چنین ائتلاف مجدد استراتژیک مستلزم تاکید بر سبک رهبری تحول آفرین است. به لحاظ اهمیت این مقوله، در این تحقیق به بررسی تاثیر رهبری تحول‌آفرین بر سرمایه‌های فکری در گمرک جمهوری اسلامی ایران پرداخته شده است.روش تحقیق حاضر از نوع توصیفی و تحلیلی و مبتنی بر مدل معادلات ساختاری می‌باشد. بدین منظور پرششنامه‌ای با 48 سوال طراحی گردید. در این تحقیق ابتدا وضعیت هریک از پارامترهای پژوهش با استفاده از تکنیک تک نمونه‌ای تی مورد بررسی قرارگرفت و در ادامه با استفاده از تحلیل عاملی تاییدی از صحت مدل‌های اندازه‌گیری اطمینان حاصل شد. نتایج تجزیه و تحلیل داده‌ها با استفاده از مدل معادلات ساختاری نشان داد که رهبری تحول‌آفرین بر سرمایه انسانی و سرمایه ساختاری تاثیر مثبت و معناداری داشته ولی‌هیچ‌گونه تاثیری بر سرمایه مشتری در گمرک جمهوری اسلامی ایران نداشته است. به عبارت واضحتر، با بهبود وضعیت رهبری تحول‌آفرین در سازمان سرمایه انسانی و سرمایه ساختاری سازمان توسعه و بهبود می‌یابد. همچنین نتایج نشان داد که رهبری تحول‌آفرین از طریق سرمایه انسانی نیز بر سرمایه ساختاری تاثیر داشته است. و در پایان با توجه به مدل نهایی تحقیق و تاثیر رهبری تحول‌آفرین بر سرمایه‌های فکری، پیشنهاداتی به منظور توسعه اجزای سرمایه فکری و توسعه رهبری تحول‌آفرین ارائه گردیده است.", "keywords": ["سرمایه فکری", "شیوه رهبری", "مدل معادلات ساختاری", "رهبری تحول‌آفرین", "رهبری تحول آفرین", "سرمایه انسانی", "گمرک جمهوری اسلامی ایران"]}
{"id": 257, "body": "یکی از مهمترین محدودیتها و ضعفهای موجود در سازمان معاصر، عـدم سنجش سرمایه روانشناختی و لحاظ کردن تاثیر آن در میزان رضایت شغلی وشادابی کارکنان سازمان‌ها است. این پژوهش به منظور بررسی نقش سرمایه روانشناختی رضایت شغلی کارکنان کمیته امداد امام خمینی(ره) استان قم با نقش میانجی شادابی طی سالهای 1396 لغایت 1397 انجام شد. روش تحقیق پژوهش حاضر، توصیفی از نوع همبستگی و جامعه آماری این پژوهش را کارکنان کمیته امداد امام خمینی(ره) استان قم تشکیل می‌دهند. تجزیه و تحلیل داده‌ها از طریق آمار توصیفی و آمار استنباطی (کولموگروف- اسمیرنوف، ضریب همبستگی پیرسون، رگرسیون چندگانه و معادلات ساختاری انجام شد. در پایان نتایج به دست آمده از پرسشنامه‌های تحقیق نشان داد که مدل پیشنهادی تحقیق از برازش خوبی برخوردار است و میان متغیرهای پژوهش چه بطور مستقیم و غیرمستقیم رابطه معناداری وجود دارد و همچنین براساس آزمون رگرسیون چندگانه مشخص شد تنها دو مولفه امیدواری و خودکارآمدی از بین چهار مولفه سرمایه روانشناختی قادر به پیش بینی رضایت شغلی و شادابی کارکنان کمیته امداد امام خمینی(ره) استان قم بوده اند.", "keywords": ["سرمایه روان‌شناختی", "رضایت شغلی", "کمیته امداد امام خمینی ( ره )", "شادابی کارکنان"]}
{"id": 258, "body": "سرمایه سیاسی یکی از مفاهیمی است که در تفسیر و تبیین روندها و تحولات قدرت در نظامهای سیاسی مورد استفاده قرار می گیرد.هدف این پایان نامه بررسی سه نهاد مهم در جمهوری اسلامی ایران است. در این راستا با توجه به نظریه بوردیو در زمینه سرمایه سیاسی یک فرضیه کلی مبنی بر اینکه سه نهاد ولایت فقیه، شورای نگهبان و مجمع تشخیص مصلحت نظام جزء سرمایه های سیاسی جمهوری اسلامی در بخش نهادها هستند، شکل گرفت. روش تحقیق در این پایان نامه نیز به صورت کتابخانه ای است. در نهایت بر اساس چهار شاخص مهم مشروعیت، اعتماد، دانش و استعداد و توانایی سیاسی که از تعاریف سرمایه سیاسی به دست آمد به این نتیجه می رسیم که سه نهاد مذکور شاخص های مربوطه را دارا می باشند و جزء سرمایه های سیاسی ایران در حوزه نهادها هستند زیرا بر اساس قانون اساسی دارای مشروعیتند و از اعتماد عمومی شهروندان برخوردارند و همچنین در زمینه انجام فعالیت های سیاسی خود دارای دانش و تخصص لازم هستند و در نهایت در برخورد و مدیریت بسیاری از مسائل و حوادث پیش بینی نشده از استعداد و توانایی لازم برخورداند. در پایان نیز به نقدها و چالش های که این سه نهاد بر اساس شاخص های سرمایه سیاسی با آنها رو به رو هستند پاسخ داده شده است.", "keywords": ["ولایت فقیه", "سرمایه سیاسی", "سرمایه", "نهادها", "شورای نگهبان", "مجمع تشخیص مصلحت نظام"]}
{"id": 259, "body": "اهمیت و ضرورت سعادتمندی انسان و جامعه انسانی و رضایت خداوند متعال به اندازه ای است که اسلام ناب محمدی برای پاسخ گویی به نیاز انسان ها و رساندن به این سعادت، الگوهای تربیتی و نمونه های عینی کمال را معرفی کرده است.         معصومین(علیهم السلام)و از جمله حضرت فاطمه زهراء(سلام الله علیها)نمونه ای از این الگوها و به تعبیر قرآن \"اسوه\"ها می باشند که رفتار و سیره عملی آن ها مورد پسند و قبول خداوند و منطبق با فطرت انسان بوده و با اطمینان می توان از آن پیروی نمود.         ضرورت داشتن الگوهای موفق در زندگی ، انسان را به پژوهش در زندگی آن ها وادار کرده و آنچه در این الگوگیری و تأسی به اخلاق اولیاء الهی کارساز است آشنایی به جزئیات صفات و رفتارآن بزرگواران است که در کتاب های حدیث و سیره نمونه های رفتاری و عملی آن ها به صورت جزئی و ریز آمده است؛ هر چند گروهی معتقدند که به طور کلی اخلاق و معیارهای خوب و بداخلاقی نسبی است و به همین دلیل نمی توان رفتارهای یک فرد را الگو قرارداد،زیرا باتوجه به شرایط زمان و مکان این رفتار ها خوب یا بد می شود و نمی توان به آن تکیه کرد؛ اما به یقین می توان گفت که اصول اولیه اخلاقی، برخواسته از فطرت است و به هیچ وجه نسبی نیست و به همین دلیل می توان از سیره عملی الگو ها بهره برد.        با بررسی سیره حضرت زهرا(سلام الله علیها)در زندگی فردی ،خانوادگی،اجتماعی و سیاسی و نگاهی اجمالی به دوران کوتاه زندگی با برکت آن حضرت راهکارهایی عینی را می توان مشاهده کرد که با بهره گیری از آن ها در زندگی فردی و اجتماعی می توان بخشی از سعادت واقعی را در زندگی دنیایی و آخرتی بدست آورده  و الگوپذیری از سیره عملی آن حضرت در بعد فردی و اجتماعی را نمایان کرده تا چراغ راهی برای جویندگان به سعادت باشد.           ", "keywords": ["اسوه‌ها و الگوهای تربیتی", "الگوپذیری", "زندگی فردی و اجتماعی", "سعادت", "حدیث و سیره", "اصول اولیه اخلاقی"]}
{"id": 260, "body": "سواد رسانه ای مجموعه آگاهی ها، مهارت ها و نگرش هایی است که به مخاطبان امکان می دهد ضمن دسترسی به رسانه ها و معناسازی، به درک انتقادی پیام های رسانه ای دست یابند. پژوهش حاضر با هدف شناخت میزان و عوامل مرتبط با سواد رسانه ای در بین دانشجویان دانشگاه های یزد و آزاد اسلامی واحد یزد انجام شده است. جامعه آماری این پژوهش شامل دانشجویان دانشگاه یزد و دانشگاه آزاد اسلامی واحد یزد در سال تحصیلی 93 ـ 92 که جمعیت دانشگاه یزد 14327 نفر و نمونه انتخاب شده از آن 384 و جمعیت دانشگاه آزاد 10911 نفر و نمونه انتخاب شده از آن 320 نفر بوده است. تکنیک اصلی گردآوری داده ها، پرسشنامه محقق ساخته بود که اعتبار آن به روش محتوایی و پایایی آن از طریق ضریب آلفای کرونباخ سنجیده شد. که برای مفاهیم اساسی پرسشنامه از مقدار مناسب برخوردار بود. داده ها با استفاده از نرم افزارSPSS  مورد تجزیه و تحلیل قرار گرفت. برای بیان یافته های توصیفی از آماره های میانگین، انحراف معیار، حداقل و حداکثر، فراوانی و فراوانی تجمعی استفاده شد و برای محاسبه رابطه ی متغیرها از ضریب همبستگی پیرسون، آزمون T مستقل، و تحلیل واریانس یک طرفه بهره گرفته شد. همچنین برای تبیین تأثیر متغیرها مستقل بر متغیر وابسته از رگرسیون خطی چند متغیره با روش گام به گام استفاده گردید. همچنین با استفاده از نرم افزار AMOS برای نشان دادن تأثیر های مستقیم و غیر مستقیم متغیرها تحلیل مسیر رسم شد.یافته های پژوهش نشان داد که میزان سواد رسانه ای دانشجویان دانشگاه یزد، دانشگاه آزاد و کل دانشجویان متوسط رو به بالا می باشد. میانگین سواد رسانه ای در دانشگاه یزد 33/180 و در دانشگاه آزاد 02/175 بوده است. همچنین متغیرهای گرایش به نوگرایی، نگرش به رسانه و انگیزه استفاده از رسانه در دانشگاه یزد و دانشگاه آزاد اسلامی واحد یزد و کل دانشجویان متوسط رو به بالا بودند. متغیر میزان استفاده از رسانه در دانشگاه یزد، دانشگاه آزاد و کل دانشجویان در حد متوسط بود. متغیرهای اعتماد به رسانه و سرمایه فرهنگی در دانشگاه یزد، دانشگاه آزاد و کل دانشجویان متوسط رو به پایین بودند. بین سن، مقطع تحصیلی، پایگاه اقتصادی ـ اجتماعی، میزان استفاده از رسانه، سرمایه فرهنگی، اعتماد به رسانه، گرایش به نوگرایی، نگرش به رسانه، انگیزه استفاده از رسانه و سواد رسانه ای در دانشگاه یزد، دانشگاه آزاد و کل دانشجویان ارتباط معناداری وجود داشت. بین جنس و سواد رسانه ای در دانشگاه یزد و کل دانشجویان ارتباط معناداری وجود داشت، اما بین جنس و سواد رسانه ای در دانشگاه آزاد ارتباط معناداری وجود نداشت. همچنین بین متغیر رشته تحصیلی و سواد رسانه ای در دانشجویان دانشگاه یزد و دانشگاه آزاد رابطه معناداری وجود داشت، اما بین رشته تحصیلی و سواد رسانه ای کل دانشجویان رابطه معناداری وجود نداشت. در دانشجویان دانشگاه یزد متغیرهای مستقل در معادله رگرسیون توانستند 1/38 درصد از تغییرات متغیر سواد رسانه ای را تبیین کنند.", "keywords": ["مدرن‌گری", "دانشگاه آزاد اسلامی واحد یزد", "انگیزه استفاده از رسانه", "سرمایه فرهنگی", "گرایش به نوگرایی", "اعتماد به رسانه", "دانشگاه یزد", "مدرنیّت", "میزان استفاده از رسانه", "سواد رسانه‌ای", "دانشگاه آزاد اسلامی", "دانشجو"]}
{"id": 261, "body": "روش تفسیر روایی قرآن یکی از رایج‌ترین و استوارترین روش‌های تفسیری است که در بین روش‌های تفسیری جایگاه ویژه‌ای داشته و همواره مورد توجه مفسران بوده است پژوهش حاضر با استناد به روایات تفسیری و منبع قرار دادن آنها، به تبیین آیات 65ـ23سوره اسرا می‌پردازد. روش ما در این پژوهش روش کتابخانه‌ای بوده است. تفسیر قمی، عیاشی، صافی، البرهان از تفاسیر روایی شیعه و روایات نبوی الدرالمنثور از منابع اهل سنت مستند پژوهش پیش رو می‌باشد.همچنین سعی بر آن بوده که آیات قرآن را با نگاهی روایی همراه با گونه شناسی، آسیب شناسی، نقد و پالایش، همراه با استخراج پیام‌ها و استخراج آموزه‌های هدایتی و تبدبل آن به آموزه‌های کاربردی و اجتماعی بررسی شوند.در این آیات به موضوعاتی مانند لزوم احترام به پدر و مادر، مذمّت اسراف، دوری از فحشا، مذمّت قتل نفس، خوردن مال یتیم، لزوم آگاهی داشتن، یقین به معاد، سخن گفتن به نیکوترین روش و دوری از اغواگری شیطان توجه شده است. البته یافته‌های این پژوهش نشان می‌دهد که روایات ذکر شده در تفاسیر مورد نظر پاسخگوی تبیین و تفسیر کلیه آیات وارده نیست.تفسیر آیات، گزارش روایات و تحلیل روایات بخش اصلی ساختار پایان نامه را شکل می‌دهند. در بخش تفسیر آیات پس از بیان هر آیه و ترجمه آن برخی مفردات آیات واژه‌شناسی شده‌اند. در مجموع 46 واژه از میان آیات، برگزیده و بررسی شده‌اند. پس از آن گزارش روایات مربوط به آیات بیان شده است. در این پژوهش جمعاً 476 روایت گردآوری شده که با حذف موارد تکراری، 184 روایت آورده شده است که 36روایت مربوط به گفتار3 و 35روایت مربوط به گفتار 8 است. بنابراین مهمترین موضوعات این طایفه آیات دو امر پرهیز از گناهان بزرگ و مبحث معبودان خیالی و تکذیب آیات الهی است، که جزئیات آن را جز از طریق روایات نمی توان بدست آورد. در سایر موضوعات، تبیین جزئیات، مهمترین شاخصه روایات تفسیری این مجموعه می‌باشد. در بخش تحلیل روایات هم به مباحثی همچون گونه‌شناسی، آسیب‌شناسی و پیام آیات پرداخته شده است. بیشترین روایات از گونه «ایضاح مفهومی» و «بیان مصداق» می‌باشند. مهم‌ترین آسیب‌های ذکر شده، نقل به معنا و ارسال بوده است. به علاوه،حدود 70 پیام هدایتی نیز از این مجموعه روایات، استخراج شده است.مفاهیم کلیدی: تفسیر قرآن کریم، سوره إسرا، تفسیر روایی، آسیب‌شناسی روایات، گونه‌شناسی", "keywords": ["سوره اسرا", "گونه‌شناسی", "آسیب‌شناسی روایات", "گونه‌شناسی روایات", "قرآن", "تفسیر روایی", "آسیب‌شناسی", "سوره الاسرائ"]}
{"id": 262, "body": "موضوع این پایان‌نامه بررسی سندی و گونه‌شناسی روایات تفسیری سوره قصص و آموزه‌های تربیتی آن است. با توجه به ماهیت این پژوهش و با در نظرگرفتن مستندات آن که از روایات تفسیری به دست آمده، شیوه گردآوری اطلاعات به صورت کتابخانه‌ای بوده و توصیف و تحلیل روی روایات صورت گرفته است. تفسیر البرهان سیدهاشم بحرانی و تفسیر نورالثقلین عبدعلی‌بن‌جمعه حویزی بزرگترین تفاسیر روایی شیعه محسوب می‌شوند که ذیل 88 آیه سوره قصص حدود 140 روایت در خود جا داده اند. در بخش گونه‌شناسی نیز بیشترین روایات در دسته بیان لایه های معنایی قرار گرفت (60 روایت) و بعد بیان مصداق(26)، استناد به قرآن(24) و ایضاح مفهومی(21) بیشترین تکرار را داشتند. در بخش بررسی سندی نیز 42 روایت سند صحیح داشتند و بعد از آن، روایات با سند مرسل(37)، روایات ضعیف(34)، روایات مجهول (17) در رتبه های بعدی بودند. به 33 آموزه تربیتی روایات تفسیری سوره قصص در این دو تفسیر اشاره شد.", "keywords": ["گونه‌شناسی", "سوره قصص", "روایات تفسیری", "بررسی سندی"]}
{"id": 263, "body": "ساختار به معنای شاکله و مجموعه ای از گزینش ها و چینش هاست که در آن هرجزء یا پدیده در ارتباط با یک کل بررسی می شود یعنی هر پدیده، جزیی از یک ساختار کلی است . یکی از روش های دست یابی به مفاهیم قرآن کریم بررسی ساختار سور آن در چار چوب نظریه وحدت موضوعی سور است . این روش به هر تحلیلی که بر ساختار و مناسبات درونی اجزای آن تاکید می کند، پرداخته و به کشف ارتباط میان آیه ها می پردازد . دراین پژوهش به منظور آشنایی بیشتر و ارائه الگو برای کسانی که قصد پژوهش در سور قرآنی دارند با روشی توصیفی - تحلیلی به بررسی ساختار تدبری سوره ذاریات ، و در سطوح تدبری ،آوایی، بلاغی، معجمی و نحوی به بررسی ساختار سوره طور پرداخته شده است . در ساختار تدبری، ضمن کشف ارتباط میان آیات و فهم روشمند و هماهنگ الفاظ ، با حرکتی عرضی در سطح آیات، متعلقات فهم از آیه به سیاق و سوره بسط می یابد تا جائیکه به مدد اندیشه عقل ، غرض واحد و جنبه های هدایتی هر سوره یافت می شود . در آخر با استفاده از چندین نمودار نتایج بررسی ها را به صورت آماری نشان می دهیم . در سوره ذاریات چون مسئله کارنامه عمل و نتیجه و محصول مطرح است، کلمه&quot;اخذین&quot; آمده است، در حالیکه در سوره طوربه دلیل تحقق نتیجه عمل و جهنّم و بهشت کلمه &quot;فاکهین&quot;آمده که حالت برخورداری و نشاط متّقین را در بهشت نشان می دهد. موضوع کلی این دو سوره در مورد قطعیت قیامت و سرنوشت دردناک کافران از سویی و پاداش مؤمنان از سوی دیگر است . تاکید های فراوان، حذف، استفاده از ضمایر و اسم های مشتق از ساختار های شایع در این دو سوره می باشد. در این دو سوره، از هم حروفی و هم صدایی برای افزایش موسیقی استفاده شده است. از آنجا که روی سخن در سوره مبارکه طور با کافران و منکران می باشد، از کلام غیر مستقیم استفاده شده است، و برای تبدیل کلام مستقیم به کلام غیر مستقیم اسلوب استفهام به کار رفته است.", "keywords": ["سوگند", "ساختار", "قرآن کریم", "سوره ذاریات", "سوره طور"]}
{"id": 264, "body": "عنوان پایان نامه حاضر«بررسی  سیاست خارجی دوکشور جمهوری اسلامی ایران وعربستان سعودی در منطقه خاورمیانه با تاکید بر کشور های عراق ولبنان دردهه اخیر  می باشد» .هدف اصلی این رساله ،ارزیابی و چگونگی کارکردهای سیاست خارجی جمهوری اسلامی ایران وعربستان سعودی در کشور های عراق ولبنان است. بر این اساس وبا توجه به متغییر های کلیدی نظریه سازه انگاری ،پنج سوال مطرح گردیده است 1-کارکرد سیاست خارجی جمهوری اسلامی ایران وعربستان سعودی در کشور های عراق ولبنان چگونه ارزیابی می شود؟ 2- ایران چگونه از قدرت نرم خود در کشورهای عراق و لبنان استفاده میکند؟   3 - سیاست خارجی جمهوری اسلامی ایران وعربستان سعودی چه تفاوتها وچه شباهتهایی با هم دارند؟ 4- سیاست خارجی ایران و عربستان سعودی درعراق چگونه است ؟  5- سیاست خارجی ایران وعربستان درلبنان چگونه است ؟این پژوهش جزو تحقیقات توصیفی _تحلیلی واسنادی است که محقق با استفاده ازمنابع واسناد معتبر وتطبیق آنها با استنتاجات نظریه سازه انگاری ؛قصد پاسخگویی به سوالات ویژه تحقیق را دارد .نتیجه پژوهش حاضر آن است که جمهوری اسلامی ایران به خوبی توانسته از ابزارهای موجود درجهت رقابت با عربستان در جهت کسب هرچه بیشتر منافع درحوزه های عراق ولبنان استفاده نماید.", "keywords": ["سیاست خارجی", "روابط بین‌المللی", "ایران وعرستان", "عراق", "عراق ولبنان", "عربستان سعودی", "قدرت نرم", "خاورمیانه", "لبنان", "دیپلماسی", "جمهوری اسلامی ایران"]}
{"id": 265, "body": "سبک و سلوک زندگی حاکم بر جوامع؛ نمایانگر فرهنگ، جهان‌ بینی و اعتقادات آن جامعه است که در شیوه و نوع حیات افراد جامعه تبلور می‌یابد. سبک زندگی را در یک صورتبندی ابتدایی می‌توان مجموعه‌ای از شیوه‌های رفتاری و انتخاب‌های الگومند تلقی کرد که افراد درصددند از طریق آنها تمایزات و تشابهات هویتی‌شان را ابراز نمایند.در واقع سبک زندگی مهم ترین راه شناخت خودی از بیگانه است. با پذیرش این فرض می‌توان تصور کرد که افراد یا گروههایی برای نمایش تفاوتشان با دیگران و اثبات منحصر به فرد خود، از سبک زندگی خاصی استفاده کنند.(الفت، 1391) سبک زندگی در حقیقت معرف هویت اختصاصی و نشان دهنده «خود برتر» هر فرد و جامعه است.با ظهور تمدن جدید غرب، سردمداران و بانیان آن درصدد برآمدند تا برای جهانی کردن تمدن خود، بر تمدنهای دیگر غلبه کنند. ویژگی اصلی فرهنگ و تمدن جدید غرب، جدایی اندیشه انسان غربی از دین و آموزه‌های دینی است. براساس همین اندیشه، جهان بینی مادی‌ای شکل گرفت، که اصلی‌ترین ویژگی آن، دنیازدگی و دنیاطلبی است. به هر حال، آنچه این تمدن با خود به ارمغان آورد، رفاه بسیار مادی، سبک‌های جدید زندگی، روشهای تازه تولید ثروت و مصرف، طرد ارزشهای اخلاقی و در یک جمله ایجاد دنیای مدرن منطبق با تفکر سکولار بود.(محمد شبدینی، 1394)اما سبک زندگی در تلقی اسلامی به واقعیتی بنیادی اشاره دارد که زمینه غایی تمام مفهوم‌پردازی‌ها، تعاریف و روایت‌های فرهنگ و تمدن از آن سرچشمه می‌گیرد و آغاز و مقدمه‌ای برای تمدن سازی نوین اسلامی است. سبک زندگی در حقیقت محتوا و روح عینیت یافته‌ی فرهنگ و تمدن به شمار می‌رود. برهمین اساس، می‌توان گفت که سبک زندگی از منظر اسلامی مفهومی بنیادی و تمدن‌ساز شمرده می‌شود؛ زیرا از دغدغه‌های اصیل و متعالی نشئت می‌گیرد که در بنیادی‌ترین لایه‌های هستی انسان ریشه دارند. (امان ا... فصیحی، 1394)انقلاب اسلامی ایران مبتنی بر هویت اسلامی، با هدف احیای فرهنگ و تمدن اسلامی و ساختن جامعه‌ای پیشرفته که تأمین‌کننده سعادت دنیا و آخرت انسان باشد، به وقوع پیوست. هدف انقلاب استقرار جامعه‌ای است که از آخرین دستاوردهای علمی و فناوری برخوردار شده باشد و آنها را برای نیل به ارزش‌های متعالی اسلام به کار ‌بگیرد. رسیدن به چنین هدفی مستلزم داشتن الگویی جامع است. این الگو باید به روشنی تدوین شود که از یک سو، امکان دستیابی افراد جامعه به حیات طیبه را فراهم آورد و از سوی دیگر، قابلیت آن را داشته باشد که به جهان عرضه شود. بدیهی است که چنین الگویی با آنچه از سوی تمدن غربی عرضه شده و به الگوهای توسعه معروف است، تفاوت بنیادین خواهد داشت. (امان ا... فصیحی، 1394)در این میان، رهبران هوشیار انقلاب اسلامی در رویارویی با هجمه فرهنگی غرب، نقطه هزیمت تمدن اسلامی را در تقلید کورکورانه از تمدن غرب دانستند و با ترسیم نقشه راه، احیای تمدن تازه اسلامی را در گرو پیشرفت همه جانبه و چند بعدی (نه تک بعدی مانند غرب) معرفی می‌کنند. بنابراین پیش از هر چیز محتاج طراحی و ارائه سبک زندگی اسلامی هستیم.یکی از ضرورتها بعد از تحقق انقلاب اسلامی ایران ارائه سبک زندگی اسلامی از دیدگاه امام خمینی(ره) و مقام معظم رهبری است. از آنجا که بیانات حضرت امام و مقام معظم رهبری، چون مبتنی بر تفکرات عمیق و افق دید گسترده آنان استوار است بعنوان موثق‌ترین منبع قابل قبول همگان می‌باشد و حجیت دارد. هدف این پژوهش نیز، شناسایی شاخص های سبک زندگی اسلامی مبتنی بر اندیشه های رهبران انقلاب اسلامی ایران می‌باشد.", "keywords": ["شاخص‌ها", "سبک زندگی اسلامی", "اندیشه", "امام خمینی", "مقام معظم رهبری", "سبک زندگی"]}
{"id": 266, "body": "پژوهش حاضر با هدف بررسی رابطه بررسی رابطه سبک زندگی اسلامی و شادکامی اجتماعی در دختران فراری شهر تهران انجام شده است. به این منظور  تعداد 30 نفر از دختران فراری نگهداری شده در مراکز بهزیستی و کانون اصلاح و تربیت  به روش تصادفی در دسترس انتخاب شدند و به پرسشنامه  سبک زندگی اسلامی، کاویانی و پرسشنامه شادکامی آکسفورد آرگایل(2001) پاسخ دادند. یافته های این پژوهش نشان داد که بین شادکامی و سبک زندگی اسلامی رابطه مثبت و معنادار وجود دارد. همچنین مولفه های سبک زندگی اسلامی، باورهای مذهبی و خانواده و ویژگی های درونی با شادکامی رابطه معنادار وجود دارد. چنین نتایج آزمون t نشان داد که بین شادکامی دختران فراری و عادی تفاوت معنادار وجود دارد. بنابراین با تلاش در جهت افزایش سبک زندگی اسلامی در افراد ، می توان شادکامی آنان نیز افزایش یابد و احتمال بروز آسیب های اجتماعی در آنان را کاهش داد.", "keywords": ["دختران فراری", "شهر تهران", "سبک زندگی اسلامی", "شادکامی اجتماعی"]}
{"id": 267, "body": "تحولات سریع در دنیای کسب‌وکار، شایستگی‌ها و توانمندی‌های مدیران و کارکنان را به‌طور مداوم به چالش می‌کشد. مدیریت موفق سازمان‌ها در چنین محیط پرتلاطمی بدون پرورش کارکنان و مدیران شایسته و ماهر غیرممکن است. دانشگاه به‌عنوان یک سازمان اجتماعی، مهم‌ترین وظیفه و هدفش تربیت و پرورش نیروی انسانی متخصص و لازم جامعه در مقاطع عالی هست. هرچند وظیفه اصلی دانشگاه تربیت نیروی متخصص لازم جامعه است و تدریس و تحصیل نقش محوری را در عملکرد دانشگاه بازی می‌کنند ولی کارهای اداری و دبیرخانه‌ای و غیره به‌عنوان امور پشتیبانی برای انجام‌وظیفه محوری دانشگاه بسیار حائز اهمیت هستند. در پژوهش حاضر به مطالعه این قشر دانشگاهی (کادر کارمندان) پرداخته‌شده است زیرا اگر این امور به‌صورت منظم انجام نگیرند، در نظم اهداف دانشگاهی خلل ایجادشده و مانع رسیدن دانشگاه به اهدافش خواهد شد. برای انجام دادن این پژوهش از جامعه آماری کارکنان دانشگاه محقق اردبیلی استفاده گردید. جامعه آماری برای پژوهش را 300 نفر از کارکنان دانشگاه محقق اردبیلی تشکیل می‌دهند. از میان این جامعه، تعداد 169 نفر (شامل 137 مرد و 32 زن) با استفاده از جدول تعیین حجم نمونه کرجسی و مورگان به‌عنوان نمونه با روش نمونه‌گیری غیر تصادفی در دسترس انتخاب شدند. روش پژوهش، توصیفی از نوع همبستگی است. جهت جمع‌آوری داده‌ها از پرسشنامه‌های محقق ساخته که دارای 36 سوال بوده مورداستفاده قرار گرفت. داده‌ها با استفاده از روش‌های آمار توصیفی (میانگین و انحراف معیار) و روش‌های آمار استنباطی (آزمون‌های t تک نمونه‌ای، ضریب همبستگی اسپیرمن) مورد تجزیه‌وتحلیل قرار گرفتند. فرضیات مطرح‌شده از مدل‌سازی معادلات ساختاری (SEM) با رویکرد حداقل مربعات جزئی (PLS) به‌وسیله‌ی نرم‌افزار Smart PLS2 مورد تجزیه‌وتحلیل قرار گرفتند. نتایج به‌دست‌آمده نشان دادند که بین ارزش‌های متعالی اسلامی و توسعه شایستگی کارکنان رابطه معناداری وجود دارد. از طرفی نیز رابطه‌ی بین ارزش‌های متعالی اسلامی با ابعاد شایستگی نیز مثبت و معنادار می‌باشد.", "keywords": ["دانشگاه محق اردبیلی", "ارزش‌های متعالی اسلامی", "توسعه شایستگی", "ابعاد شایستگی", "شایستگی"]}
{"id": 268, "body": "ارتباطات انسانی از ابتدای زندگی بشر نقش مهمی در ابعاد مختلف معنوی و مادی وی داشته است. این مسئله با افزایش جمعیت انسان و به تبع آن افزایش گروه‌های انسانی مختلف، نقش مهم ‌تری را در این میان ایفا می‌کند. امروزه شبکه‌های اجتماعی مجازی یکی از ابزاراهای مهمی هستند که در نتیجه پیشرفت بشر در زمینه‌های مختلف ارتباطاتی به جایگاه مهمی در میان دولت‌ها و ملت‌ها دست یافته‌اند؛ تا آنجا که قدرت‌های بزرگ از این ابزارهای غیرحقیقی برای رسیدن به اهداف کوچک و بزرگ خود بهره می‌برند. از طرفی تهدیدآفرین و فرصت‌زا بودن این شبکه‌ها موضوع مهمی است که بخش قابل توجهی از برنامه‌های بازیگران بین‌المللی را به خود اختصاص داده است. جمهوری اسلامی نیز از این قاعده مستثنی نبوده و دائما در تیررس اهداف استعمارطلبانه کشورهای غربی و آمریکایی می‌باشد. از طرف دیگر شبکه‌های اجتماعی مجازی، فرصت دستیابی به اهداف نظام جمهوری اسلامی را در اختیار مسئولین مربوط قرار داده است. سوال این است که شبکه‌های اجتماعی مجازی چه  جایگاهی در امنیت ملی جمهوری اسلامی دارند؟ آیا وجود و حضور این شبکه‌ها در جامعه ایرانی برای اصول اساسی نظام اسلامی بیشتر تهدیدآفرین بوده یا مسئولان این کشور را با فرصت‌های سرنوشت‌سازی روبرو می‌کند؟ فرض بر این است که علی‌رغم وجود فرصت‌های بسیار در ساخت و ماهیت شیکه‌های اجتماعی مجازی، این شبکه‌ها امروزه، ابزار کم هزینه و در دسترسی برای مبارزه با نظام جمهوری اسلامی در قالب جنگ نرم می‌باشند. در نتیجه این پایان‌نامه تهدیدات شبکه‌های اجتماعی مجازی و به خطر افتادن ابعاد فکری، فرهنگی، اقتصادی و سیاسی مردمان ایرانی مورد انتظار بوده و راه پیشگیری از این آسیب مقابله با این تهدیدات و تبدیل آنها به فرصت‌ می‌باشد.", "keywords": ["جمهوری اسلامی", "امنیت ملی", "کشورهای غربی", "شبکه‌های اجتماعی مجازی"]}
{"id": 269, "body": "از دیدگاه فقه امامیه وارد کردن هر گونه صدمه جسمی به دیگری علاوه بر حرمت، موجب ضمان می‌شود. گاهی در اثر اجرای حکم قاضی و به سبب اشتباه او یا به علت تعدی مجری حد از وظایف قانونی خود، شخص مظنون به ارتکاب جرم، دچار صدماتی مادی (بدنی) می‌شود که این سؤال را در پی دارد آیا قاضی و نیز مجری ضامن محسوب می‌شوند یا خیر، و اگر ضامن می‌باشند، خود آنها عهده دار جبران خسارت هستند یا باید از بیت‌المال پرداخت ‌گردد. اشتباه قاضی ممکن است از یک طرف، منتج از عوامل مختلفی چون: رجوع شهود از شهادت، شهادت زور و فسق شهود باشد و از دیگر سو، از روی عمد یا سهو اتفاق بیفتد؛ هر کدام از اینها حکم مربوط به خود را دارا می‌باشند. در این پژوهش که به روش توصیفی تحلیلی انجام شده، ضمن بررسی مصادیق اشتباه قاضی و مجری حد و نیز عواملی که موجب صدور حکم اشتباه می‌شوند به تبیین دیدگاه‌های فقهای امامیه پرداخته شده و با رویکردی به مواد حقوقی، این نتیجه به دست آمده که در صورت رجوع شهود بعد از صدور حکم در اموری هم‌چون: قطع، قتل و زنا، خود شاهد مسئول جبران خسارت وارده است و در صورت اشتباه قاضی و عدم تقصیر او، خسارت وارد شده بر مجنی‌علیه از بیت المال و در فرض تقصیر، از مال قاضی پرداخت خواهد شد. هم‌چنین به دست آمد که مجری حد در صورت تعدی عمدی، از مال خود ضامن است، و در فرض سهو، ضمان بر عهده بیت المال است.", "keywords": ["جبران خسارت", "مصادیق اشتباه قاضی", "اشتباه مجری", "شتباه قاضی", "بیت المال"]}
{"id": 270, "body": "منابع انسانی از ارزشمند ترین سرمایه ها و عاملی کلیدی هر سازمان است ، زیرا سایر عوامل مثل فناوری و سرمایه به نیروی انسانی وابسته است. مدیریت سازمان با توجه به این نکته می کوشد تا این سرمایه را به درستی شناخته و به نحو موثری آن را در مسیر اهداف سازمان بسیج کند. هدف از این تحقیق بررسی رابطه بین شخصیت کارکنان و رفتار شهروندی سازمانی آنان در دانشگاه سوره است. شخصیت سازمان پویایی است که درون فرد قرار گرفته و شامل سیستم های فیزیکی و روانی است که تعیین کننده رفتار و فکر فرد است .مجموعه ای ویژه از رفتار های داوطلبانه و اختیاری که کارکنان برای سازمان انجام می دهند و این رفتار ها بر موفقیت سازمان تاثیر قابل توجهی دارد ، رفتار شهروندی سازمانی نامیده می شود. نمونه  تحقیق حاضر 101 تن از کارکنان دانشگاه سوره  می باشد که از طریق نمونه گیری تصادفی ساده بدست آمده است . همچنین این پژوهش از نظر هدف بنیادی و از نظر روش از نوع توصیفی همبستگی است . برای جمع آوری داده ها  پرسشنامه های رفتار شهروندی سازمانی از لیویا مارکوزی و کاترین زین و پرسشنامه شخصیتی NEO_FF_I بین کارکنان این دانشگاه توزیع شد . داده های آماری با استفاده از نرم افزار آماری Spssمورد تجزیه و تحلیل قرار گرفت و آزمون های رگرسیون ساده و چندگانه ،آزمون مقایسه میانگین ها ، آزمون تحلیل واریانس یک طرفه انجام شد و نتایج زیر بدست آمد : بین شخصیت کارکنان ورفتار شهروندی سازمانی آنان در دانشگاه سوره رابطه  مثبت و معنی داری وجود دارد . بین همه ابعاد شخصیت که عبارتند از ثبات عاطفی ، برون گرایی، تجربه پذیری، سازگاری و باوجدان بودن و رفتار شهروند ی سازمانی رابطه مثبت و معنی داری بدست آمد ، همچنین از بین ابعاد شخصیت، بعد برون گرایی از همبستگی قوی تری با مولفه رفتار شهروندی سازمانی نسبت به سایر ابعاد  برخوردار است.  از طرف دیگر از بین متغیر های جمعیت شناختی که به عنوان متغیر تعدیل کننده بررسی شدند فقط متغیر سطح تحصیلات بر رابطه بین شخصیت و رفتار شهروندی سازمانی اثر مثبت و افزایشی دارد و سایر متغیر ها اثر منفی و کاهشی بر این رابطه دارند .", "keywords": ["دانشگاه سوره", "پرسشنامه شخصیتی پنج عاملی نئو", "کارکنان", "منابع انسانی", "شخصیت", "رفتار شهروندی سازمانی", "رفتار سازمانی"]}
{"id": 271, "body": "چکیدهطلاق از جمله مسائلی است که از قدیم الایام در تمام ادیان الهی مثل دین یهود و مسیح و دین مقدس اسلام در بین جوامع مختلف به نحوی مثبت ومنفی مطرح بوده وبعد ازگسترش مدنیت وپیدایش کشورها و شکل گیری قوانین این موضوع به عنوان قانون درآمد و رعایت آن برای همگان الزامی گردید. کشورهای اسلامی نیز باتوجه به مبانی اعتقادی خود این موضوع رابصورت مثبت در قوانین خود آورده اند واز آن جمله افغانستان. با این سوال سازماندهی نهاد طلاق از منظر قرآن وقانون مدنی جمهوری اسلامی افغانستان چگونه است.طلاق از منظر قرآن وقانون مدنی افغانستان  ایقاع است ودارای انواع متعددی است. طلاق از دیدگاه قرآن وقانون مدنی افغانستان دارای سه ارکان است (شخص طلاق دهنده ، شخص طلاق داده شده و صیغه طلاق. از دیدگاه قرآن وقانون مدنی افغانستان  اسباب طلاق غیبت زوج، خود داری شوهر ازدادن نفقه وورود ضرر. روش که در این پژوهش استفاده شده  به صورت کتابخانه ای از لحاظ گردآوری، تحلیلی و تطبیقی می باشد بود. برایند تحقیق این است که طبق قرآن وقانون مدنی افغانستان ارکان طلاق، مطلق ومطلقه وصیغه طلاق است. براساس قرآن وقانون مدنی افغانستان طلاق طلاق صغیر، مست، دیوانه، مدهوش، اختلال العقل، معتوه و خواب واقع نمی شود. در قرآن وقانون مدنی جمهوری اسلامی  افغانستان زن، زمان محل وقوع طلاق قرار می گیرد که زن به نکاح صحیح مرد در آمده باشد وزن در حال گذاراند عده طلاق بائن کبری نباشد. در قرآن وقانون مدنی جمهوری اسلامی  افغانستان مرد می تواند زنش را به وسیله لفظ چه صریح ویاضمنی، کتبی ونوشته واشاره طلاق نماید. در قرآن وقانون مدنی افغانستان طلاق رجعی، بائن کبری وصغری، کنایه وصریح را پذیرفته است. در قرآن وقانون مدنی اصل بر رجعی بودن طلاق است.هم در قرآن وقانون مدنی افغانستان طلاق سوم، طلاق مغلظه است. برابر قرآن وقانون مدنی افغانستان عیب شوهراز اسباب طلاق است.ولی براساس قانون مدنی افغانستان اسباب طلاق پنج مورد است که عبارتنداز: عیب شوهر، متضرر شدن زن توسط شوهر، عدم پرداخت نفقه، غیبت شوهر وحبس شوهر. در قرآن وقانون مدنی افغانستان پرداخت نفقه، گذراندن عده، داشتن حق رجوع در طلاق رجعی، برقراری امکان توارث بین زوجین، حرمت خواستگاری وازدواج از آثار طلاق است. ", "keywords": ["آثار طلاق", "اسباب طلاق", "قانون", "قرآن", "ارکان طلاق", "شرایط طلاق"]}
{"id": 272, "body": "شروط ضمن عقد که جایگاه مهمی در قراردادها دارد، گاهی اوقات دستخوش اتفاقاتی می‌شود که ممکن است به سر انجام ظهور نرسد و در عمل واقع نشود. از این رو در معاملات و عقود اصل بر لزوم قراردادها است و ما ناگزیر از این هستیم که تا حد امکان  قراردادها را حفظ کنیم تا وضعیت آن دچار تزلزل نگردد و همینطور احدی از طرفین عقد منجر به زیان نشود. به همین دلیل با توجه به مطالب مذکور می‌توان گفت: قانون گذار ما راه حل دقیقی ارائه نکرده بلکه فقط از دریچه حق فسخ وارد شده و این حق را به مشروط له داده است در صورتی که این راه حل به تنهایی نمی‌تواند از متضرر رفع زیان کند بلکه باید به توزیع ثمن و نهاد ارش روی آورد تا با روشن شدن این بحث به عدالت معاوضی در عقود دست یابیم. باید بگوییم اگر وصفی که مورد تخلف قرار گرفته است، از جوهر و ذات عقد باشد، معامله منجر به ضمانت اجرای بطلان می‌شود و در غیر این صورت با ضمانت اجرای سنتی فسخ رو به رو خواهد شد. قدر متیقن اینکه اکثریت فقها به عنوان یک اصل پذیرفته اند که اوصافی که دارای ارزش مالی هستند،  بر ثمن معامله موثر خواهند بود و فقدان آنها تعادل اقتصادی عوضین را متزلزل خواهد کرد. در مورد شروط نیز دقیقا همین بحث مطرح است. نگارنده در این تحقیق بر آن است که با شناسایی انواع اوصاف و شروط به بررسی تاثیر آنها بر تعادل اقتصادی عوضین بپردازد. در نوشتار حاضر، در چهارچوب عنوان، در یک فصل به بررسی رابطه شرط با عقد و در فصل دیگر به بررسی تاثیر شرط و وصف بر عقد و تقسیط ثمن پرداخته خواهد شد. نگارنده در پی آن است که با استفاده از روش کتابخانه ای پس از تبیین نظرات به ضمانت اجراهای ناشی از بر هم خوردن تعادل اقتصادی عوضین و عدم انجام شروط بپردازد. با اشاره به نظرات فقهی و حقوقی مختلف بیان می‌کنیم که حق فسخ تنها راه نیست، بلکه باید اصلاح شود و طوری قرارداد و شرط ضمن آن را تفسیر کرد که در نهایت احترام به لزوم قرارداد از ضرر مشروط له نیز جلوگیری به عمل آید. امید است قانون گذار در قانون گذاری های بعدی با استفاده از روش های جدید انقلابی در این باب از حقوق صورت دهد.", "keywords": ["تعادل اقتصادی", "تقسیط ثمن", "مشروط له", "شرط ضمن عقد", "حق فسخ"]}
{"id": 273, "body": "در هر نظام کیفری و مطابق سیاست کیفری که فلسفه حقوق طرح آن را می‌ریزد جرم‌انگاری، توجیهات و تبیین‌های مستدل خاص خود را دارد. این تبیین ها درباره جرائم تام و شروع به جرم بعضاً متفاوت است و می‌توان گفت که جرم انگاری شروع به جرم دلایل و استدلالات مستقل از جرائم تام دارد. در نظام‌های حقوقی مختلف شروع به جرم می‌تواند مبنایی فلسفی و تحلیلی، شرعی و وحیانی یا مبنایی جرم شناختی داشته باشد. در نظام حقوقی پیش از انقلاب اسلامی و متاثر از نظام حقوقی اروپا، شروع به جرم در ایران مبانی فلسفی داشته است. لکن پس از انقلاب اسلامی، نظام حقوقی تغییر رویکرد بنیادین یافت و وحی و شرع در قانون گذاری نقشی اساسی یافت. در نظام حقوقی امریکا نیز مبنای جرم انگاری در جرائم تام و شروع به جرم از نظریات جرم شناسی اخذ می‌شود.در نظام حقوقی ایران پیش و پس از انقلاب، مبانی مختلف موجب شده است در دوره‌های مختلف قانون مجازات رویکردهای مختلفی اتخاذ کرده و از جرم انگاری گسترده شروع به جرم تا جرم زدایی آن و بازگشت مجدد به گستردگی سابق تاریخی پر فراز و نشیبی طی نموده است. پیش از انقلاب اسلامی و در قوانین مجازات عمومی مصوب 1304 و 1352 شروع به جرم در جرائم با درجه جنایت و جنحه جرم انگاری شده بود. پس از انقلاب اسلامی و تحت تاثیر برخی نظریات فقهی شروع به جرم دامنه بسیار مضیقی پیدا نمود و سپس در قانون 1370 و 1375 کم کم به سمت فزونی رفت تا جایی که در سال 1392 دامنه شروع به جرم به جایگاه سابق خود برگشت.رویکردهای متفاوت در نظام حقوقی ایران از نظریات متفاوت فقهی نشات می‌گیرد که برای شناخت این نظام حقوقی، نظریات فقها باید بررسی و تحلیل شده و تبیین گردد که کدام یک از این نظریات در نگارش پیش نویس‌های قانونی تاثیر داشته است.در یک مطالعه تطبیقی، بررسی نظام حقوقی آمریکا در زمینه شروع به جرم بسیار قابل تحلیل و بررسی است. در این نظام حقوقی تحت تاثیر نظریات سختگیرانه کیفری شروع به جرم در چهار دهه گذشته بسیار توسعه یافته و مجازات‌های آن افزایش پیدا کرده است. این امر تحت تاثیر پنج نظریه جرم شناختی با نام‌های پنجره‌های شکسته، تسامح صفر، صدور حکم اجباری، حقیقت در حکم و سه ضربه بوده است. تطبیق سیاست کیفری ایران و امریکا نشان می‌دهد به دلیل اهمیت فاکتور امنیت در این دو نظام حقوقی روند توسعه جرم انگاری شروع به جرم و مجازات آن روندی صعودی داشته است.", "keywords": ["سه ضربه", "پنجره‌های شکسته", "تسامح صفر", "صدور حکم اجباری", "شروع به جرم"]}
{"id": 274, "body": "با توجه به افزایش نقش سازمان‌های خدماتی درعرصه‌های مختلف اقتصادی و اهمیّت موضوع کیفیت  در عرصه‌های رقابتی، کیفیت خدمات  به‌ عنوان یکی از اهرم‌های استراتژیک  و محورهای کلیدی در صحنه رقابت شناخته شده است.   براین اساس در این تحقیق در ابتدا نسبت به شناسایی ابعاد کیفیت خدمات شرکت پست جمهوری اسلامی ایران پرداخته شده است. برای شناسایی عوامل موثر از مدل های ارزیابی کیفیت خدمات استفاده شده است.  این تحقیق شامل یک سوال اصلی و  سه سوال فرعی می باشد که در نهایت ابعاد کیفیت خدمات شرکت پست بدست آمده و وضعیت مطلوبیت هر یک از عوامل بررسی شد.و در انتها اداره کل پست استان قزوین بر اساس مدل به دست آمده (ابعاد شناسایی شده) مورد ارزیابی عملکرد قرار گرفت.  نتایج تحقیق نشان داد که هفت عامل، قابلیت اعتبار، تضمین خدمات، همدلی، امکانات فیزیکی، نحوه پاسخگویی، مدیریت اثربخش و به روزرسانی تکنولوژی به عنوان عوامل موثر بر کیفیت خدمات شرکت پست شناسایی شدند. که با توجه به توزیع پرسشنامه تحلیل عاملی در بین کارشناسان شرکت پست در سطح کشور، ابعاد قابلیت اعتبار به عنوان اولین بعد و به روز رسانی تکنولوژی به عنوان آخرین بعد کیفیت خدمات از دید کارشناسان رتبه بندی شد. با ارزیابی عملکرد کیفیت خدمات اداره کل پست استان قزوین از دیدگاه مشتریان مشخص گردید که وضعیت دو عامل تضمین خدمات و نحوه پاسخگویی نامطلوب بوده و با انجام آزمون فریدمن اولویت ابعاد به دست آمد. که از دید مشتریان عامل تضمین خدمات دارای بیشترین اهمیت و عامل امکانات فیزیکی دارای کمترین اهمیت می باشد.", "keywords": ["شرکت پست", "ارزیابی عمل‌کرد", "کیفیت خدمات", "مدیریت", "تسهیلات", "شرکت پست جمهوری اسلامی ایران", "فناوری"]}
{"id": 275, "body": "هدف پژوهش حاضر مطالعه ارزیابی کیفیت خدمات مرکز بهسازی و آموزش نیروی انسانی هواپیمایی جمهوری اسلامی ایران (هما) است. روش تحقیق توصیفی از نوع پیمایشی است. جامعه آماری در پژوهش حاضر شامل کلیه کارکنان شرکت هواپیمایی جمهوری اسلامی ایران در شهر تهران می باشد که از خدمات مرکز آموزش نیروی انسانی این مرکز استفاده کرده اند. که بر اساس آخرین آمار و ارقام تعداد این افراد 6000 نفر می باشد. در این تحقیق از روش نمونه‌گیری تصادفی ساده استفاده شده است. در نهایت از جامعه آماری مذکور، نمونه ای به حجم 361 نفر با به کارگیری فرمول کوکران انتخاب شد. به منظور سنجش متغیرهای مورد استفاده در پژوهش از پرسشنامه کیفیت خدمات سروکوال استفاده گردید. روایی پرسش نامه توسط صاحبنظران و اساتید راهنما و مشاور تایید شد و پایایی پرسشنامه ها توسط آلفای کرونباخ برای پرسشنامه کیفیت خدمات (93/0) تعیین گردید. برای تجزیه و تحلیل از روش های آماری توصیفی و آمار استنباطی (تی تک متغیره، تی مستقل و تحلیل واریانس یک راهه ) استفاده شد. یافته‌های پژوهش نشان داد که میانگین نظرات پاسخ گویان در خصوص وضعیت ادراک کارکنان (وضعیت موجود) از کیفیت خدمات مرکز بهسازی و آموزش نیروی انسانی شرکت هواپیمایی جمهوری اسلامی ایران (هما) در حد گزینه متوسط به لحاظ آماری معنادار بوده است. نتایج پژوهش همچنین نشان داد که میانگین نظرات پاسخ گویان در خصوص وضعیت انتظار کارکنان  (وضعیت مطلوب) از کیفیت خدمات مرکز بهسازی و آموزش نیروی انسانی شرکت هواپیمایی جمهوری اسلامی ایران (هما) در حد بالاتر از متوسط به لحاظ آماری معنادار بوده است. نتایج آزمون تی وابسته نشان داد که بین کیفیت خدمات ادراک شده و مورد انتظار و هر یک از ابعاد آن - محسوسات، قابلیت اطمینان، ضمانت و تضمین، همدلی و پاسخگویی- مرکز بهسازی و آموزش نیروی انسانی شرکت هواپیمایی جمهوری اسلامی ایران (هما) تفاوت وجود دارد. نتایج آزمون تی مستقل نشان دارد که بین نظرات کارکنان زن و مرد در مورد ارزیابی کیفیت خدمات تفاوت معنی داری وجود ندارد. نتایج تحلیل واریانس یک راهه نیز نشان داد که بین نظرات کارکنان در مورد ارزیابی کیفیت خدمات بر حسب تحصیلات تفاوت معنی داری وجود دارد، اما بر حسب سابقه خدمت و سن تفاوت معنی داری وجود ندارد.", "keywords": ["همدلی", "قابلیت اطمینان", "شرکت هواپیمایی جمهوری اسلامی ایران ( ایران ایر )", "محسوسات", "کیفیت خدمات", "ضمانت و تضمین", "آموزش نیروی انسانی", "همدلی و پاسخ‌گویی", "ارزیابی"]}
{"id": 276, "body": "یکی از راههای شناخت اندیشه و نظام فکری شاعر یا نویسنده و از مهمترین  مباحث سبک شناسی، بررسی و تحلیل صورخیال شاعران از جنبه های مختلف است که از دیرباز در آثار ادبی به ویژه در شعر مطرح بوده است. صورخیال در آثار ادبی طی قرون متمادی تحت تاثیر موقعیت اجتماعی شاعر و عوامل گوناگون فرهنگی، اجتماعی و سیاسی دستخوش تحول گردیده است. صورخیال یکی از عناصر مهم شعر و از معیارهای بنیادین برای سنجیدن ارزش و اعتبار هنری شعر است که شعر به وسیله آن به کلامی زیبا و روح پرور تبدیل می شود. استفاده از آیات وحیانی قرآن کریم، بهره گیری از احادیث، روایات و کتاب های معرفتی همچون نهج البلاغه و همپنین تاثیر اعتقادات و باورهای دینی و مذهبی در شعر شاعران، نشان دهنده توجه ویژه آنان به مضامین و موضوعاتی پیرامون دین و مذهب است. در شعر پایداری به ویژه شعر دفاع مقدس به دلیل فضای خاص جامعه آن روز و تحولات ناشی از جنگ، بنیادهای دینی نظیر تاثیرپذیری از شخصیت های پیامبران و امامان و همچنین همانندسازی آن شخصیت ها از جمله شخصیت امام حسین (ع) با شخصیت های دفاع مقدس نقش به سزایی ایفا می کنند. برای تدوین این پایان نامه،  نگارنده آثار چهار تن از شاعران ادبیات پایداری سید محمدحسین شهریار، سید حسن حسینی، حسین اسرافیلی و علی معلم را مورد بررسی قرار داد و پس از مطالعه و یادداشت برداری، به ارزیابی نتایج به دست آمده پرداخت. دستاورد نهایی این پژوهش عبارت است از این که بیشترین صوخیال استفاده شده در مجموع آثار چهار شاعر به ترتیب تلمیح، تشبیه، استعاره و کنایه است که از آیات قرآن، احادیث، شخصیت های دینی و مذهبی و همچنین اصول اعتقادی سرچشمه می گیرند.", "keywords": ["علی معلم", "حسین اسرافیلی", "سید حسن حسینی", "صورخیال", "شعر پایداری", "عناصر دینی", "شهریار"]}
{"id": 277, "body": "با توجه به افزایش جامعه سالمندی و نیازهای متعددشان لازم است که توجه خاصی به این گروه درحال توسعه داشته باشیم .پژوهش حاضر مطالعه ای با عنوان اثربخشی شناخت درمانی معنویت محور بر تعدیل طرحواره های ناسازگار اولیه و ارتقائ سرمایه اجتماعی سالمندان است . به این منظور نخست 34 نفر از سالمندان مرد و زن به صورت نمونه گیری مبتنی بر هدف انتخاب شدند ،این پژوهش از نوع نیمه آزمایشی ( پیش آزمون - پس آزمون با گروه کنترل ) بود ،سپس آزمودنی ها به صورت تصادفی در 2 گروه آزمایش و کنترل جایگزین گردیدند .پس از افت آزمودنی ها تعداد 15 نفر در هرگروه باقی ماندند. ابزار پژوهش شامل پرسشنامه های طرحواره ناسازگار اولیه یانگ ( 1998) و سرمایه اجتماعی اونیکس و بولن ( 2000)می باشد.ابتدا از شرکت کنندگان پیش آزمون گرفته شد،سپس  مداخله شناخت درمانی معنویت محور به مدت 10 جلسه 90 دقیقه ای روی گروه آزمایش اجرا شد ودر نهایت پس آزمون گرفته شد.نتایج تحلیل کوواریانس نشان میدهد که تفاوت میان میانگین های پیش آزمون و پس آزمون در گروه آزمایش و کنترل ازنظرآماری معناداراست. به عبارت دیگرشناخت درمانی معنویت محور سبب کاهش نمرات بی اعتمادی - بدرفتاری،بازداری هیجانی و معیارهای سرسختانه گروه آزمایش در مقایسه با گروه کنترل شده است .همچنین تاثیرات این مداخله در ارتقای سرمایه اجتماعی هیچ نتیجه معناداری نداشت(p<0/05 ).از این پژوهش می توان نتیجه گرفت که مداخله شناخت درمانی معنویت محور موجب کاهش طرحواره های ناسازگاردر سالمندان می شود ومداخله شناخت درمانی معنویت محور تلویحات جدیدو مهمی درحوزه پژوهش سالمندان دارد.", "keywords": ["طرحواره ناسازگار", "سالمندان", "سرمایه اجتماعی", "معنویت محور", "شناخت درمانی"]}
{"id": 278, "body": "انقلاب اسلامی و به دنبال آن دفاع مقدس یکی از پرتحول ترین و شگفت انگیزترین مقطع های تاریخی، فرهنگی، سیاسی و اجتماعی در ایران است. بی شک بازکاوی تفکرات، رفتار و کردار شهدا که به عنوان اولین فرزندان این نسل بیشترین تأثیر را در برپایی و شکل گیری آن داشتند می تواند ارائه دهنده ی الگو و سرمشقی در حمایت و حفاظت از اصل انقلاب و دستاوردهای آن باشد؛ از این رو وصیت نامه های آنان که گنجینه های ماندگار آن دوران است و چهره های ایشان را بی پیرایه به ما بازمی شناساند می تواند ما را در شناخت تفکرات، انگیزه ها و اهداف شان یاری رساند. یکی از پرسش ها که به تحقق این هدف کمک می کند این است که آیا شهدا با تاریخ صدر اسلام آشنایی داشته اند؟ چگونه و تا چه میزان؟ روش تحقیق در این پژوهش تاریخی، توصیفی تحلیلی است و سعی شده از روش تحیل مضمون بهره برده شود. داده های اصلی این نوشتار؛ که همان وصیت نامه های شهدای دفاع مقدس استان قم می باشد از مرکز اسناد کل کشور به دست آمده و برای دسته بندی و پردازش اطلاعات از نرم افزار maxqda استفاده شده است.یافته های پژوهش نشان می دهد شهدا عنایتی خاص به تاریخ صدر اسلام داشته و آن را بخش جدایی ناپذیر تاریخ شیعه و تفکرات آن می دانند؛ از این رو با بازنمایی دوره های مختلف ائمه معصومین علیهم السلام سعی کرده اند ابتدا خود از آن تبعیت کرده و سپس هم نسلان و آیندگان را نیز به بودن در این مسیر سفارش کنند؛ تا آن جا که آمار قابل توجهی از حوادث و وقایع دوره های مختلف تاریخ صدر اسلام مانند حوادث و وقایع زندگانی پیامبر اعظم صلی الله علیه و آله و سلم، امیرالمومنین علی علیه السلام، فاطمه ی زهرا سلام الله علیها، امام حسن علیه السلام و سیدالشهدا علیه السلام در وصیت نامه های شان بازتاب پیدا می کند. از این میان عصر سیدالشهدا علیه السلام بیشترین بازنمایی را به خود اختصاص داده است؛ این امر می تواند گویای این مطلب باشد که شرایط سیاسی اجتماعی ابتدای انقلاب اسلامی و دفاع مقدس، تاریخ این عصر را بیشتر برای آنان یادآور بوده است و چون خودشان نیز این انقلاب را در راستای آن قیام می دانستند پا در همان مسیری نهاده اند که اباعبدالله علیه السلام برای آیندگان تبیین نموده است", "keywords": ["دفاع مقدس", "انقلاب اسلامی", "صدر اسلام", "وصیت نامه", "شهدا"]}
{"id": 279, "body": "پژوهش حاضر در صدد است ارتباط بین حقوق شهروندی و امنیت ملی را در بستر قانون اساسی جمهوری اسلامی ایران مورد بحث و بررسی قرار دهد و تاثیری که این دو بر یکدیگر دارند با مد نظر قرار دادن  توجه و اهمیتی که دنیای  امروز در خصوص مسائل حقوق بشری دارد و تغییر بنیادین مفهوم حقوق شهروندی و به خصوص امنیت ملی که از مفهوم کلاسیک به مفهومی مدرن تغییر پیدا کرده است و امروزه بیشتر به جنبه نرم افزاری امنیت ملی توجه بیشتری نشان داده می شود انگیزه ای گردید که نگاهی مجدد و نو به این دو مولفه تاثیر گذار داشته و نگاه قانون اساسی به این دو موضوع مهم را واکاوی نماییم.بر این اساس تحقیق پیش رو را در سه فصل آماده کردم.فصل اول به مباحث نظری و کلیات حقوق شهروندی و امنیت ملی می پردازد.در قسمت کلیات به مفهوم و مولفه های تشکیل دهنده حقوق شهروندی و مقایسه ای بین حقوق شهروندی در اسلام و غرب و تعاریف ارائه شده از امنیت ملی،ابعاد و اهداف آن پرداخته شده است.فصل دوم به بحث حقوق و آزادی های سیاسی ورابطه آن با امنیت ملی پرداخته شده که در این راستا شناسایی این حقوق و آزادی ها در قانون اساسی و قوانین عادی در جمهوری اسلامی ایران مورد بررسی قرار گرفته و موضوعات مرتبط و تاثیر گذار بر موضوع تحقیق که عبارتند از حقوق شهروندی در ارتباط با قوای سه گانه و نقش احزاب،رسانه ها،مشارکت سیاسی و آزادی سازمان های غیر دولتی مورد بررسی قرار گرفته و در فصل سوم موضوعات مرتبط با مباحث امنیت ملی شامل مباحث حق تعیین سرنوشت،برابری وکرامت شهروندی،قومیت ها،قبائل و مذاهب مختلف و نهادهای سیاست گذار امنیت ملی و نقش تعیین کننده هر یک از موضوعات فوق در تامین استقلال،وحدت ملی و یکپارچگی سرزمینی مورد بحث واقع شده است.در نتیجه گیری پایانی تاثیر و ارتباط متقابل حقوق شهروندی و امنیت ملی بریکدیگر مورد کنکاش قرار گرفته و نقاط ضعف و آسیب پذیر امنیت ملی که از رهگذر عدم مراعات و توجه به حقوق شهروندی اعم از حقوق سیاسی،فرهنگی،اقتصادی،فردی،اجتماعی و...رخ می نماید مورد اشاره قرار گرفته و پیشنهاداتی در جهت ارتقاء امنیت ملی با در نظر گرفتن اهمیت حقوق شهروندی ارائه گردیده است.", "keywords": ["حقوق شهروندی", "امنیت ملی", "رسانه", "قانون اساسی", "شهروند", "مشارکت سیاسی", "جمهوری اسلامی ایران"]}
{"id": 280, "body": "امروزه شوراهای بسیاری در قالب شوراهای اداری، کمیسیون ها، هیأت ها، ستادها، کمیته ها و کارگروه ها در بدنه اجرایی کشور فعال هستند. این شوراها عموماً فاقد شخصیت حقوقی مستقل هستند، اما به عنوان بخشی از تشکیلات دستگاه های اداری و جزئی از شخصیت حقوقی دولت محسوب می شوند. تأسیس این شوراها در اکثر موارد توسط پارلمان و بنابر ضرورت ها و مصلحت هایی با اهداف هماهنگی و سیاست گذاری، مشورت، نظارت و کنترل و یا در پاره ای موارد حل و فصل اختلافات انجام می شود؛ از طرفی تکثر و استقلال نسبی آنها از قوه مجریه منجر به ظهور مشکلات و آسیب هایی از جمله پراکندگی و تعارض در تصمیم گیری های قوه مجریه، تداخل در وظایف و اختیارات قوه مجریه و شوراهای عالی، تشکیل مراجع متعدد تصمیم گیری و تضعیف قوه مجریه گردیده است که در نهایت می تواند به اختلال در توازن و تعادل قدرت سیاسی منجر شود. فصل پنجم قانون اساسی با عنوان «حق حاکمیت ملت و قوای ناشی از آن» صرفاً قوای سه گانه را - با تأکید اصل57 بر استقلال قوا - طریق اعمال حق حاکمیت مردم می داند؛ بر همین اساس دخالت هریک از قوا در حوزه صلاحیت قوه دیگر به اصل 57 قانون اساسی و بطورکلی به اصل حق حاکمیت مردم خدشه وارد خواهد کرد. اقدام پارلمان در تأسیس برخی از  شوراهای عالی اداری با توجه به استقلال نسبی این شوراها از ساختار قوه مجریه، با نوعی ابهام در حوزه صلاحیت های مجلس شورای اسلامی مواجه است و از این نظر می تواند بر حق حاکمیت مردم موثر باشد. بررسی زوایای اختیارات قوای مجریه و مقننه و تداخل صلاحیت های هریک از آن ها (با تمرکز بر وضعیت شوراهای عالی اداری)، موضوع بررسی این پژوهش را تشکیل می دهد.", "keywords": ["شوراهای عالی اداری", "حاکمیت ملی", "قوه مجریه", "قانون اساسی", "پارلمان", "استقلال قوا"]}
{"id": 281, "body": "همزمان با بکارگیری گسترده تحریم‌ها از سال 1990 در جهت حفظ صلح و امنیت بین‌المللی، معایب آن هم به طور وسیع آشکار شد که از آن جمله متاثر شدن مردم بی‌گناه از آسیب‌های جمعی ناشی از این تحریم‌ها بود.این نقض گسترده حقوق  مردم بی گناه موجب شد تا به نحوه اعمال تحریم‌ها اعتراض شود تا جایی که شورای امنیت با همکاری کشورها و نهادهای بین‌المللی دولتی و غیر‌دولتی تصمیم به تغییر آن گرفتند.تغییری که منجر به خلق تحریم‌های هدفمند شد که تنها نگاه خود را به هدف خاطی معطوف می‌کند و سعی می‌نماید تا مردم عادی تا حد ممکن از آسیب‌ها در امان باشند.تحریم‌های هدفمند با شیوه‌هایی همانند توقیف اموال، محدودیت‌های مسافرتی، مالی و تجاری هدفمند بکار گرفته می‌شوند که مزیت‌های بسیاری در مقایسه با تحریم‌های جامع اقتصادی دارند و توانسته‌اند بسیاری از عیوب تحریم‌های اخیر را برطرف سازند. اما اجرای این تحریم‌ها موجب چالش‌ها و مشکلاتی برای اشخاص شده است و اقسام متعددی از حقوق آنها، طبق قوانین داخلی و بین‌المللی را نقض نموده است که موجب انتقاداتی نسبت به این قبیل تحریم‌ها شده است. اجرای هر قسم از تحریم‌های هدفمند ذکر شده می‌تواند جنبه‌های متفاوتی از حقوق بنیادین بشر را تحت تاثیر قرار دهد. قرار دادن افراد در لیست تحریم‌ها بدون در نظر گرفتن دادرسی منصفانه موجب اعتراض کشورها و وارد شدن دادگاههای منطقه ای و اعمال نفوذ در تصمیمات شورای امنیت شده است. شورای امنیت هم در این راستا بر آن شده که به اصلاحات روی آورد تا هم حقوق بشر را ارج نهد و هم از کاهش اعتبار قطعنامه هایش جلوگیری به عمل آورد. در این نوشتار با تحلیل تحریم‌های هدفمند و اقدامات شورای امنیت در جهت اصلاح و بهبود آن، میزان موفقیت یا عدم موفقیت این نوع از تحریم ها در دفاع از حقوق بشر مورد ارزیابی قرار می گیرد.", "keywords": ["امنیت بین‌المللی", "تحریم‌ها", "شورای امنیت سازمان ملل متحد", "حقوق‌بشر", "توقیف اموال", "تحریم‌های هدفمند"]}
{"id": 282, "body": "تاسیس مجمع تشخیص مصلحت نظام به دنبال خود ابهامات و سوالات زیادی را به وجود آورد که ضرورت تاسیس مجمع، مفهوم مصلحت و احکام حکومتی، ولایت فقیه، جایگاه حقوقی و فقهی مجمع و نقش قانونگذاری آن، با اصل چهارم (موازین شرع) و قانون اساسی از جمله این مسائل می‌باشد. با توجه به اینکه مجمع تشخیص مصلحت نظام یک نهاد عالی و تاسیسی نسبتا جدید در قانون اساسی می‌باشد پاسخگوئی به این پرسش‌ها احتیاج به بحثها و دقت نظرهای فراوان دارد: به همین جهت در این مجموعه تلاش گردیده تا در خصوص این نهاد در حد بضاعت ضمن پاسخگوئی به این سوالات مطالبی را عنوان نمائیم. برای تبیین نهاد مجمع تشخیص مصلحت نظام در ابتدای گفتار ضمن اشاره مختصر به نحوه پیدایش قانون اساسی و ضرورت حفظ و حراست آن به بررسی نهادهای حافظ قانون اساسی در ایران پرداختیم و در همین راستا به زمینه‌های بروز اختلاف نظر میان نهاد شورای نگهبان و مجلس شورای اسلامی اشاره نمودیم و در گفتاری مجزا سیر شکل گیری این نهاد را به تفصیل آوردیم. در قسمتهای بعد ضمن بیان مبانی فقهی و حقوقی این نهاد به ابهامات مطروحه در خصوص آن پاسخ گفتیم.", "keywords": ["مصلحت", "مجمع تشخیص مصلحت نظام", "ولایت فقیه", "مجلس شورای اسلامی", "قانون اساسی", "ایران", "اسلام", "شورای نگهبان", "حقوق اساسی"]}
{"id": 283, "body": "گزارش‌های گوناگون از زندگانی، گفتار و رفتار اهل بیت پیامبر (ص) نشان می‌دهد که آن بزرگواران در دوران حیات خویش به توسعه علم و بازنگری و تکرار احادیث رسول الله (ص) اهتمام فراوانی داشتند. آنها همواره احادیث درست را آموزش می-دادند و اطرافیان و پیروان خود را به حفظ و ثبت احادیث و سنت شریف آن حضرت تشویق می‌نمودند و بر پالایش آنها اهتمام داشتند. اما از سویی دیگر در عصر خلفا به اقتضای خواسته‌های اُمرا، حاکمین و سلاطین و در راستای سرکوب علویان جعل حدیث افزایش یافت و چنان‌چه خود رسول خدا (ص) از پیش چنین اوضاعی را پیش بینی کرده بود، شمار جاعلان حدیث و کسانی که بر آن حضرت دروغ می‌بستند سخت افزایش یافت. پیشینه‌ این رویداد به دوره پس از رحلت رسول خدا (ص) تا پایان غیبت صغری مربوط می‌شود. اغلب کسانی که حدیث جعل می‌کردند، با ایجاد کشمکش‌های نیرومند و گمراه ساختن اندیشه‌ها و حقایق سعی در رسیدن به اهداف خود را داشتند. از جمله‌ این حقایق مهم محوریت اهل بیت (ع) و ارزش و منزلت والا آنها بوده است؛ به همین جهت پیکان توطئه‌ها را به سوی اهل بیت (ع) گرفتند و افزون بر شهید یا آواره کردن آنها از یک طرف، شیوه‌های مختلفی را هم در جهت معارضه با فضایل آ‌نها به کار گرفتند(در تفاوت میان معارضه با تعارض قابل ذکر است که تعارض در روایات صحیح در اثر عواملی همچون تشابه به وجود می‌آید، که اگر آن عوامل از بین بروند تعارض نیز از بین خواهد رفت. اما معارضه عمدی و از سوی مخالفان است). برای نمونه، جعل فضایل ائمه برای خلفا و صحابه با کنار گذاشتن امیرالمؤمنین (ع)، نقل احادیث فضایل اهل بیت (ع) به همراه کتمان و ایجاد تشکیک درآنها، بیان نکردن احادیث فضایل، نقل به معنا کردن حدیث، جایگزینی برخی از واژگان حدیث با قرار دادن لغات دلخواه خود، مناقشه در سند احادیثی که درباره‌ فضایل اهل بیت (ع) آمده است، نقل غلوآمیز از سوی دشمنان در بیان فضایل اهل بیت (ع) و یا حتی معارضه دشمنان در نفی روایاتی که به شباهت ائمه و انبیاء در عمل و رفتارشان دلالت دارد، از جمله‌ این شیوه‌ها بوده است که راه را برای اثبات فضایل خلفا و سلاطین هموار می‌کرد. به همین جهت مسئله اصلی پژوهش این است که شیوه‌های معارضه در روایات فضایل چگونه است و چه تحلیلی از آنها صورت می‌گیرد", "keywords": ["اهل بیت", "روایت", "شیوه‌های معارضه", "جعل حدیث", "فضایل"]}
{"id": 284, "body": "هدف این پژوهش بررسی نظام اخلاقی دین صابئین مندائی و استلزامات آن برای تعلیم و تربیت اخلاقی است. دین صابئین مندائی یکی از قدیمی ترین ادیان توحیدی و تنها سنت عرفانی (گنوستیک) زنده باقی مانده از دوران گذشته باستان است که پیروان آن هم اکنون با گمنامی در خوزستان و جنوب عراق به حیات خود ادامه می دهند. این پژوهش با روش تحلیلی- استنتاجی و با مراجعه مستقیم به منابع مقدس و دست اول صابئین مندائی به ویژه گنزا ربا و دراشا اد یهیی (تعالیم حضرت یحیی) و همچنین مصاحبه با روحانیون عالی رتبه مندائی اهواز، در هفت فصل انجام گرفته است. بدین ترتیب، پس از معرفی تاریخ، عقاید و تشریح برخی از مناسک دینی آنان، به تحلیل مبانی نظام اخلاقی آنان در پنج حوزه الهیات، هستی شناختی، انسان شناختی، معرفت شناختی و ارزش شناختی پرداخته شد. به منظور کشف و تبیین نظام اخلاقی دین صابئین مندایی، این مقولات پنج گانه فلسفی، مبنای بررسی مولفه های نظام اخلاقی مندایی همچون؛ نظریه ارزش، هدف غایی اخلاق، بیان عوامل انگیزشی، بیان ضمانت اجرایی احکام اخلاقی و قواعد و اصول اخلاقی قرار گرفته است. پس از آن به دلالت های این نظام، برای تعلیم و تربیت اخلاقی، در سه مقوله اهداف، اصول و روش های تعلیم و تربیت پرداخته شد. هدف غایی تربیت اخلاقی مندائی، پرورش نشمتا (نفس یا گوهر اصیل) انسانی جهت رسیدن به منشأ خود در جهان نور (آلما دنهورا) و تقرب به هیی ربی (خداوند بزرگ) مشخص شد. در پایان دوازده اصل تعلیم و تربیت اخلاقی به همراه روش-های تربیتی مرتبط با آن ها استنتاج و ارائه شدند.", "keywords": ["صابئین مندائی", "استلزامات تربیت اخلاقی", "تربیت اخلاقی", "اخلاق", "نظریه ارزش"]}
{"id": 285, "body": "«صبر» از نخستین آموزه‌های الهی در کتاب آسمانی قرآن است. موضوع «صبر» به‌گستردگی در سرتاسر سوره‌های قرآن کریم پراکنده شده است؛ از نخستین سوره‌های نازل‌شده قرآن در مکّه گرفته تا آخرین سوره‌های نازل‌شده در مدینه آیه یا آیاتی در ارتباط با «صبر» را در خود جای داده‌اند. گستره طرح این آموزه اخلاقی در قرآن از اهمّیت و نیز نقش کارآمد آن در هدایت و کمال انسان‌ها پرده بر می‌دارد. بر پایه روایات رسیده از رسول خدا 9 و اهل بیت :، «صبر» سه مصداق دارد یا به عبارتی دیگر در سه عرصه مطرح می‌شود؛ «مصائب»، «طاعات» و «معاصی».با توجه به گستردگی طرح آموزه «صبر» در آیات و سوره‌های قرآن کریم از یکسو و علم به پیوند معنادارِ قرآن با محیط اجتماعیِ نزولش از سوی دیگر، بررسی و تحلیل آیات قرآن در بستر نزول مکّی و مدنی از اهمّیت و ارزش بسزایی برخوردار است. اهتمام پژوهش حاضر بر تفکیک آیات مکّی از مدنی در موضوع «صبر» و تحلیل آنها بر پایه فضای نزولشان بوده است.در راستای این هدف، در آیات مرتبط با موضوع صبر، دو شاخصه مهم «مصداق (متعلَّق) صبر» و «مخاطبِ صبر (صبرپیشه)» در دو فضای نزول مکّه و مدینه و اشتراک و افتراقِ تنوّع و نیز فراوانی طرح هر یک از این دو شاخصه، مورد بررسی و تحلیل قرار گرفته است.بر خلاف پیش‌بینی اولیه مبنی بر تفاوت معنادار فراوانی طرح هر یک از مصادیق (متعلَّقات) و نیز مخاطبان صبر در سور مکّی و مدنی، نتایج پژوهش حاضر نشان از آن دارد که هر سه مصداق صبر، با نسبتی فی‌نفسه معنادار اما تقریباً نزدیک به یکدیگر در دو فضای نزول مکّی و مدنی، مطرح شده است؛ «صبر بر مصیبت» هم در فضای مکّی و هم در فضای مدنی نزول بیشترین بخش آیات مربوط به صبر حدود 75% را به خود اختصاص داده است. پس از صبر بر مصیبت، «صبر بر طاعت» با حدود 55% جایگاه دوم بحث را به خود اختصاص داده است. «صبر بر معصیت» نیز با حدود 15% طرح، در جایگاه سوم جای دارد. لازم به ذکر است که درآمار یادشده موارد اشتراکی در مصداق صبر در هر سه گونه توزیع شده است؛ از این رو مجموع درصدها بیش از %100 شده است. از میان مصادیق (اقسام) سه‌گانه صبر، فراوانی طرح «صبر بر معصیت» در دو فضای مکّی و مدنی کمی با یکدیگر متفاوت بوده و قابل تحلیل است. در بُعد مخاطبان صبر (صبرپیشگان) نیز، گاه تفاوت‌های معنادار و تأمّل برانگیزی میان آیات مکّی و مدنی به چشم می‌خورد که برخاسته از پیوند آیات با فضای نزولشان است.", "keywords": ["صبر بر معصیت", "مکی ومدنی", "صبر بر مصیبت", "فضای نزول", "صبر بر طاعت"]}
{"id": 286, "body": "علی رغم  آشکار شدن شاخص ها و ویژگی های مفهوم صدور انقلاب از سوی حضرت امام خمینی (ره) و همچنین قانون اساسی برآمده از انقلاب اسلامی ایران، که باید از آن ها به عنوان مانیفست و برنامه صدور انقلاب یاد کرد، برخی از خرده گفتمان های انقلاب اسلامی ایران با معنای واقعی و شاخص مفهوم صدور انقلاب اسلامی، فاصله زیادی دارند. در بنیان های اندیشه ای برخی از آن ها صدور انقلاب، بی معنا و بیهوده است و در بعضی موارد این مفهوم تحریف و دچار استحاله شده و اختلاف نظرهای فرآوانی در رابطه با آن وجود دارد. به همین دلیل است که بعد از پیروزی انقلاب با الگوهایی از صدور انقلاب مواجه می شویم که کمترین شباهت و قرابت را با آنچه که حضرت امام (ره) در این باره فرمودند و در قانون اساسی مشخص شده است نداشته اند. بنابراین انجام یک تحقیق و پژوهش جامع و کامل در این زمینه که بتواند معنا و ماهیت واقعی صدور انقلاب اسلامی ایران را در خرده گفتمان های انقلاب اسلامی نمایان سازد لازم و ضروری می نمود.به این ترتیب در این پژوهش سعی کردیم به دور از کلیشه پردازی، برای رسیدن به درکی واقعی از ماهیت مفهوم صدور انقلاب و مشخص کردن رویکرد واقعی خرده گفتمان های انقلاب اسلامی در این زمینه و همچنین میزان تغییرات و تحولات ماهوی و شکلی این پدیده بعد از پیروزی انقلاب اسلامی. معانی و مفاهیم نهفته در متون آن ها را آشکار سازیم. برای رسیدن به این هدف، به تکنیک و روشی نیاز داشتیم که به وسیله آن معانی نهفته درون متون را کشف کنیم و با فهم و شناخت آن معانی، میزان دوری و نزدیکی هر کدام از این گفتمان ها را نسبت به اندیشه حضرت امام (ره) و قانون اساسی مشخص کنیم. به همین دلیل روش تحقیق کیفی تحلیل گفتمان انتقادی نورمن فرکلاف را که مناسب ترین و بهترین روش در این زمینه است را مختار کردیم و به وسیله آن لایه های مختلف متون را برای رسیدن به درکی واقعی مورد تجزیه و تحلیل قرار دادیم. به این ترتیب بافت ساختاری(تحلیل متن)، بافت موقعیتی(تحلیل فرآیند)، بافت اجتماعی(تحلیل اجتماعی) خرده گفتمانهای انقلاب اسلامی را در سه سطح متفاوت و هم پوش توصیف، تفسیر و تبیین مورد بررسی قرار دادیم. به این ترتیب در این مقاله استدلال می شود صدور انقلاب در گفتمان آرمانگرای ارزش محور، ماهیتی بسط محور می یابد که دو دیدگاه متفاوت رادیکال و مسالمت آمیز در طول هم به آن می پردازند. سپس این مفهوم در گفتمان واقع گرای اقتصادی، ماهیتی الگو پردازانه و مدل پردازانه در چارچوب اجرای الگوی اقتصاد بیرونی می یابد و در گفتمان اصلاحات سیاسی، ماهیتی لیبرال و خنثی در چارچوب مفهوم توسعه سیاسی به خود می گیرد و در نهایت این پدیده در گفتمان عدالت اجتماعی، ماهیتی الگو پردازانه و مدل پردازانه با توجه به نگاه فرادینی این گفتمان نسبت به انقلاب اسلامی می یابد.", "keywords": ["انقلاب اسلامی ایران", "گفتمان", "قانون اساسی", "صدور انقلاب", "امام خمینی", "خرده گفتمان"]}
{"id": 287, "body": "کسب‌وکارهای خرد از ارکان مهم اشتغال هر کشور به شمار آمده و در پایداری اقتصادی و رفع معضل بیکاری آن نقش بسیار مهمی را ایفا می‌ نمایند. وزارت صنایع ایران کارگاه های با کمتر از 4 نفرکارکن را خرد و بسیار کوچک،کارگاه‌هایی که بین 5 تا 9 نفر شاغل دارند را بنگاه‌های کوچک تعریف کرده است. قلمرو آماری این تحقیق، کسب و کارهای خرد تحت پوشش صندوق مهر امام رضا(ع) و قلمرو زمانی آن مربوط به دوره سال‌های 1385 تا 1390در سراسر کشور می‌باشد که تعداد 20 نفر از مدیران و سرپرستان آن صندوق، انتخاب شده‌اند. در این راستا ابتدا با استفاده از مطالعات کتابخانه‌ای عوامل موثر بر پایداری کسب و کارهای خرد شناسایی شد، سپس با استفاده از پرسشنامه بومی‌سازی و با توجه به شرایط محیطی و محاطی کسب‌وکارهای خرد این عوامل بومی گردید و با قرار دادن عوامل در دسته‌بندی مناسب، ساختار سلسله ‌مراتبی پیشنهادی برای اولویت‌بندی عوامل موثربر پایداری کسب و کارهای خرد تهیه شده است. در نهایت به دلیل ماهیت چند بعدی این عوامل، از FGAHP برای وزن‌دهی و اولویت‌بندی این عوامل درکسب و کارهای خرد تحت پوشش صندوق مهر امام رضا(ع) در سراسر کشور استفاده شده است. بر اساس نتایج بدست آمده پژوهش، مدیران و خبرگان کسب وکارهای خرد عامل فردی را با وزنی معادل 0/42 به عنوان مهمترین عامل موثربر پایداری کسب و کارهای خرد قلمداد نموده‌اند.در نتیجه مدیران کسب و کارهای خرد می‌بایست باافزایش نوآوری در افراد، ارائه آموزش‌های مدیریتی لازم جهت پایداری کسب و کارهای خرد، حمایت‌های گسترده جهت تشویق افراد به خلاقیت و آموزش مهارت‌های فنی جهت راه‌اندازی کسب و کارهای خرد نوین، زمینه را جهت پایداری کسب و کارهای خرد فراهم سازند. همچنین مشخص گردید که عامل حمایت بیمه مهم‌ترین عامل محیطی موثر بر پایداری مشاغل خرد می باشد که در زیرگروه زیرساخت قرار دارد.", "keywords": ["صندوق مهر امام رضا ( ع )", "ساختار سلسله ‌مراتبی", "پایداری", "کسب و کار", "سهام", "بیمه"]}
{"id": 288, "body": "لزوم دفع ضرر محتمل به مثابه یک قاعده کلامی و یا اصولی، از دیرباز محل توجه متکلمان و اصولیان بوده و کاربردهای فراوانی در عرصه این دو علم یافته است. فقیهان نیز به مناسبت‌های گوناگون برای حل مسائلی فقهی چند، بدان توجه یافته‌اند. با وجود این کمتر بحث مستقل یا منقحی پیرامون مفاد و ماهیت این قاعده صورت گرفته است. این پایان نامه با به کارگیری روش توصیفی و تحلیلی نخست در پی ایضاح مفهومی و تبیین ماهوی این قاعده برآمده و در پی آن گزارش مستوفایی از تطبیقات و تفریعات قاعده در مسائل کلامی، اصولی و فقهی ارائه کرده است. دستاورد پژوهش حاضر این است که قاعده وجوب دفع ضرر محتمل، یک قاعده عقلی است که طبق آن آدمی بایستی به حکم عقل یا در پی دفع هرگونه ضرر محتمل از خود برآید. از جمله چالش‌های قاعده، تعیین قلمرو آن از حیث شمول بر اضرار دنیوی یا اخروی و نیز تعارض آن با قاعده قبح عقاب بلابیان است که در این موارد نیز بحث مستوفایی به عمل آمده است.", "keywords": ["ضرر محتمل", "قبح عقاب بلابیان", "وجوب دفع ضرر محتمل", "دفع ضرر محتمل"]}
{"id": 289, "body": "اصل ضرورت علّی و شمول آن بر فاعل مختار و موجَب، از جمله اموری است که در فلسفه اسلامی مورد پذیرش می باشد و حکمت متعالیه از این امر، مستثنی نیست ولیکن از گذشته دور در این اصل و نیز چگونگی جمع آن با آزادی اراده انسان، اختلافاتی میان اندیشمندان مخالف فلسفه وجود داشته است.دیدگاه میرزای نائینی و تابعانش که از مشهورترین متفکران علم اصول فقه هستند نمونه ای از جریانی است که ضمن نقد دیدگاه فلاسفه و حکمت متعالیه به ناسازگاری ضرورت علّی با اختیار انسان حکم کرده و ضمن پذیرش اصل ضرورت در موجودات غیرمختار، راه حل مسأله را تفکیک اراده و طلب دیده، و معتقد شده اند که فعل انسان نه ناشی از اراده بلکه ناشی از طلب است تا بتوانند تعارض مذکور را حل نمایند.  از سوی دیگر، حکمت متعالیه به عنوان یک مکتب فلسفی مستقل ضمن دفاع از سازگاری ضرورت و اختیار به نوآوری هایی در حوزه پاسخ به اشکالات مطرح در این رابطه پرداخته و تعارض مذکور را ظاهری و قابل رفع خوانده، بدون اینکه به راه حل اصولیین مخالفش نیازی باشد.بر این اساس، رساله حاضر با تحلیل موارد نزاع ایشان به سه حوزه مبانی، فعل ناشی از اراده و ضرورت علّی، اراده و مبادی اش و ضرورت علّی به بررسی تطبیقی میان آنها دست زده و به نحوی اجتهادگونه میان ایشان به داوری نشسته و در نهایت به قوت بیشتر تحلیل های حکمت متعالیه در مقایسه با دیدگاه رقیب حکم داده است.", "keywords": ["اختیار انسان", "اراده", "اصولیین معاصر", "ضرورت علّی", "حکمت متعالیه"]}
{"id": 290, "body": "چکیده:در فقه اسلام، اگر کسی مال دیگری را بفروشد و پس از آن آشکار گردد که مال متعلق به غیر بوده و فروشنده بدون آنکه مالک مورد معامله باشد و یا اینکه اذن از جانب مالک داشته باشد در آن تصرف کرده است، متعهد خواهد بود که اولاً، ثمن معامله را به خریدار باز گرداند، و در ثانی، مکلف به پرداخت غرامت خریدار جاهل به استحقاق غیر بر مورد معامله می باشد. این تعهد که به ضمان درک مرسوم است، یکی از مصادیق مسئولیت غیر قراردادی است و آثار و فروعاتی دارد که معرکه آرا فقها و حقوق دانان قرار گرفته است. از سوی دیگر به دلیل تغییر ماهیت پول از صدر اسلام تاکنون و نیز ظهور بحران های مالی و اقتصادی، بخصوص در دهه های اخیر و ایجاد پدیده ای به نام تورم، همگی باعث کاهش قدرت خرید واقعی پول شده است، لذا تأدیه اصل ثمن توسط فروشنده به خریدار جاهل و محدود کردن غرامات به مصداق های مذکور در کتب فقها مانند عوض منافع مستوفات و غیر مستوفات که مالک از مشتری دریافت کرده است، مشتری را در وضعیت خطرناکی قرار می دهد؛ زیرا زمانی که ثمن در معامله وجه نقد می باشد، از یک طرف تأدیه اصل ثمن به خریدار، قدرت خرید سابق را ندارد و از سوی دیگر خریدار توان خرید معادل مبیع را از دست داده است. در جهت مقابل فروشنده از ثمن مشتری استفاده کرده و به زیان وی دارا شده است و باعث فوت منافع مشتری از ثمن خود شده است. عدالت نیز ظلم به مشتری را روا نمی بیند و انصاف به جبران آن حکم می کند. لذا از این رهگذر، در این پژوهش سعی شده است، علاوه بر مفهوم شناسی ضمان درک، از طریق تبیین صحیح مبانی و شرایط تحقق آن، تصور ترادف آن با مفاهیم مشابه آن همچون ضمان عهده باطل گردد و هم از رهگذز تعمیم آن به سایر عقود معوّض، توهم انحصار آن در بیع فضولی برطرف شود. از سوی دیگر با توجه به اینکه موضوع اصلی این نوشتار، جبران خسارت ناشی از ضمان درک می باشد، طبق قوانین ضمان درک، مشتری جاهل علاوه بر استرداد ثمن، مستحق جبران خسارت نیز می باشد. لذا در این نوشتار سعی بر این است که مفاهیمی چون خسارت ناشی از کاهش ارزش اسکناس و کاهش ارزش اسکناس از هم بازشناسی شوند تا تصور ترادف آنها باطل گردد؛ زیرا فروشنده باید از طرفی با پرداخت کاهش ارزش  اسکناس و قدرت خرید وابسته به آن، اصل ثمن را به خریدار مسترد نماید. در این حالت نیز فرقی بین خریدار عالم و جاهل وجود ندارد؛ زیرا پرداخت کاهش ارزش اسکناس، همان پرداخت اصل ثمن می باشد. از طرفی دیگر فروشنده باید با پرداخت خسارت ناشی از کاهش ارزش اسکناس، که خسارت ناشی از محروم ماندن خریدار جاهل از منافع پول خود می باشد، خسارتی را که به دلیل تأخیر در ادای دین به خریدار جاهل وارد کرده است را جبران نماید.", "keywords": ["ضمان درک", "ثمن", "کاهش ارزش اسکناس", "جبران خسارت"]}
{"id": 291, "body": "ضمان عاقله حکمی شرعی است که براساس آن مسئولیت پرداخت دیه در جنایات خطایی و آن‌چه در حکم خطاست مثل جنایت کودکان و دیوانه به عهده‌ی عاقله‌ی جانی یعنی خویشاوندان ذکور پدری است، نه خود جانی. به نظر می‌رسد در زمان حاضر، گسترش زندگی اجتماعی و سست شدن مناسبات قومی و خونی و روابط خانوادگی در بدو امر چهره‌ای نامأنوس بدین حکم بخشیده و آن را به دور از مصالح و حکمت‌هایی که برای صدور حکمی فقهی یا قانونی لازم است می‌نمایاند. و همچنین اجرای حکم ضمان عاقله را با مشکلات اجرایی مواجه کرده است. با توجه به اینکه یکی از نکات مهم در قوانین و بخشنامه‌ها و دستورالعمل‌ها آن است که قابلیت اجرایی داشته باشند و یکی از عناصر تشکیل دهنده‌ی این مفهوم، پذیرش آن دستورالعمل از سوی مخاطبان است هدف اصلی در پژوهش حاضر بررسی امکان عمل به احکام ضمان عاقله می‌باشد. در جهت تحقق این هدف می‌توان با مطالعه تطبیقی فقه در حقوق معاصر این حکم شرعی حقوق اسلام را در قالب نهاد‌های مشابه آن تحقق بخشید و عمل شرکت‌های بیمه در انعقاد قرارداد بیمه مسئولیت مدنی یا مسئولیت دولت در قبال زیان‌دیده، صندوق دیات یا صندوق تأمین خسارات بدنی و همچنین شکل‌گیری صنعت تکافل در ایران را به عنوان جایگزین‌های نهاد عاقله مطرح کرد.", "keywords": ["مطالعه تطبیقی", "ضمان", "ضمان عاقله", "بیمه مسئولیت", "مسئولیت ( حقوقی )", "عاقله", "حکم شرعی", "بیمه", "تکافل ( بیمه اسلامی )"]}
{"id": 292, "body": "آنچه از سوی اکثر اندیشمندان مختلف سیاسی-اجتماعی بر اساس تجربیات جهانی مطمع نظر بوده، رابطه مستقیم یا تناظر بین روند رشد طبقه متوسط جدید و توسعه مردم‌سالاری بوده است. مسلماً، هر نظریه یا تجربه‌ای را می‌توان در جوامع مختلف، از جمله ایران، به بوته آزمون گذاشت و درستی و تطابق آن را مورد سنجش و ارزیابی قرار داد. آنچه که در تاریخ ایران پس از انقلاب مشاهده می‌شود، نشانگر عدم تناظر بین دو مقوله فوق است؛ با این توضیح که، نه تنها با رشد طبقه متوسط جدید، بالأخص ظرف دو دهه اخیر تاکنون، توسعه مردم‌سالاری متناظر با آن تحقق نیافته بلکه سیر توسعه مردم‌سالاری دارای فراز و نشیب بوده است. حال، پژوهش پیش‌روی به دنبال شناخت دلایل و عوامل این مسئله است. بررسی‌های صورت گرفته در پژوهش حاضر با روش تحلیل ساختاری نشان می‌دهد که عوامل مختلفی همچون، وابستگی و تفاوت‌های اقتصادی طبقه متوسط جدید، تعارضات ایدئولوژیک این طبقه، ویژگی‌های ساختاری دولت و محیط بین‌المللی بر رابطه عدم تناظر دو مقوله فوق تاثیرگذارند. پژوهش پیش روی به یک دستاورد مهم نیز دست یافته و آن، نقش و اثرگذاری دولت بر دیگر متغیرها است؛ با این توضیح که دولت در ایران پس از انقلاب اسلامی با دو ویژگی رانتیر و ایدئولوژیک، دیگر متغیرهای اثرگذار بر رابطه بین رشد طبقه متوسط جدید و توسعه مردم‌سالاری را به خود مشروط نموده است.", "keywords": ["مردم‌سالاری", "محیط بین‌المللی", "ساختار دولت", "طبقه متوسط جدید", "وابستگی و تفاوت‌های اقتصادی", "تعارضات ایدئولوژیک"]}
{"id": 293, "body": "امروزه جامعه شناسان،روانشناسان و متخصصان علوم تربیتی توجه ویژه ای به آموزش و تربیت افراد جامعه و به طور خاص کودکان دبستانی نشان می دهند و چون نهاد تعلیم و تربیت رسالت تربیت کودکان را در جوامع بر عهده دارد و پرورش نیروی انسانی متعهد،کارآمد و اثربخش محور توسعه پایدار در تمامی ابعاد در هر جامعه ای محسوب می گردد، ضروری است که سیاست‌گذاران در سطح کلان، برنامه ریزان در وزارت آموزش و پرورش و مدارس به تربیت دانش آموزانی که مهارت‌های اجتماعی و ارتباطی را به طور مناسب داشته باشند و از بعد انسانی،اخلاقی و اجتماعی رشد یافته باشند در اولویت قرار دهند و با نگاهی عالمانه بدان بنگرند. تربیت اجتماعی به عنوان یکی از ساحت‌های تربیت،کانون توجه اندیشمندان اجتماعی و تربیتی می‌باشد در سال‌های اخیر جامعه ایرانی-اسلامی به دلیل هجوم گسترده ی آموزه‌های متعارض اجتماعی و اخلاقی به ویژه از سوی فرهنگ‌های مادّی ومنفعت گرای غربی در مرز بحران اجتماعی و فرهنگی قرار گرفته است وبا چالش تعارض‌های ارزشی،اجتماعی و فرهنگی مواجه می باشد و می‌توان گفت یکی ازبهترین شیوه های مواجهه با چالش‌های پیش رو و پاسخگویی به مسائل و مشکلات معاصر، رنسانس معنوی و رجوع به آموزه ها و تعالیم غنی اسلامی می‌باشد و بی تردید قرآن کتاب الهی در متن این فراخوانی به اندیشیدن و پژوهش می باشد. پارادایم زیربنایی پژوهش صورت گرفته،کیفی وروش پژوهش ازنوع توصیفی-تحلیلی می باشد به این صورت که به منظور شناسایی وضیعت فعلی تربیت اجتماعی در برنامه درسی رسمی آموزش و پرورش دوره ابتدایی از روش تحلیل محتوای کیفی استفاده و همچنین به منظور طراحی الگوی مطلوب برنامه درسی تربیت اجتماعی مبتنی بر قرآن از روش تحلیل محتوا و هرمنوتیک ودر مرحله پایانی یا اعتبارسنجی الگوی پیشنهادی از نظرات 10 تن از متخصصان موضوع پژوهش استفاده شده است.الگوی پیشنهادی در مورد چهار عنصر اساسی برنامه درسی یعنی: اهداف، محتوا و روش‌های سازماندهی برنامه درسی، راهبردهای یاددهی-یادگیری و روش‌های ارزشیابی در تربیت اجتماعی می باشدکه ضمن توجه به ویژگی‌های مخاطبان این دوره از مهم‌ترین گنجینه ارزشمند تربیتی، قرآن بهره مند گردیده است.", "keywords": ["دوره ابتدایی", "برنامه درسی", "تربیت اجتماعی", "طراحی الگو", "الگوی مطلوب", "آموزش ابتدایی", "قرآن"]}
{"id": 294, "body": "چکیدهپژوهش حاضر با هدف بررسی رابطه طرد اجتماعی ذهنی با مشارکت سیاسی جوانان نسل سوم انقلاب اسلامی ایران به انجام رسیده است. برای این منظور، ابتدا تلاش گردیده است دیدگاه های نظری که قادر به تبیین مسئله تحقیق اند مرور شوند. سپس طرد اجتماعی ذهنی در دو بعد محرومیت اجتماعی و رضایت از زندگی  و مشارکت سیاسی تعریف و شاخص سازی گردید. برای تبیین مسئله تحقیق، سه دیدگاه نظری رقیب، یعنی بسیج (طرد اجتماعی همبستگی مثبت با مشارکت سیاسی دارد = تأثیر افزایشی)، کناره‌گیری (طرد اجتماعی همبستگی منفی با مشارکت سیاسی دارد = تأثیر کاهشی) و عدم تأثیر مطرح شد و از تلفیق این دیدگاه‌های نظری، مدلی تئوریک ساخته‌شد. این مدل با داده های حاصل از نمونه ای 400 نفری از دانشجویان دانشگاه رازی که به روش طبقه‌ای چند‌مرحله‌ای انتخاب شده-بودند، جمع‌آوری شده بود مورد ارزیابی و آزمون تجربی قرار گرفت. در نهایت نتایج حاصل از جدول تقاطعی و آزمون همبستگی حاکی از رابطه معنادار میان طرد اجتماعی ذهنی و مشارکت سیاسی بود، به این معنا که دانشجویانی که طرد اجتماعی ذهنی بالاتری داشته، مشارکت سیاسی بالاتری نیز داشته‌اند، ولی عکس این رابطه معنادار نبود؛ یعنی کاهش طرد اجتماعی ذهنی، مشارکت سیاسی را کاهش نمی‌داد. یافته‌های مربوط به ضریب همبستگی پیرسون حاکی از رابطه معنادار و مثبت میان طرد اجتماعی ذهنی و مشارکت سیاسی بود  و نیز محرومیت اجتماعی و رضایت از زندگی به عنوان دو مولفه‌ی تشکیل‌دهنده طرد اجتماعی ذهنی، رابطه‌ای مثبت با مشارکت سیاسی داشتند؛ به این معنا که علی‌رغم محرومیت اجتماعی یا رضایت از زندگی بالاتر دانشجویان، مشارکت سیاسی آنان همچنان بالاست. در نهایت نتایج تحلیل رگرسیون نشان داد که مشارکت سیاسی تابعی از طرد اجتماعی ذهنی می‌باشد، که 20 درصد از تغییرات مشارکت سیاسی را تبیین می‌نماید. ", "keywords": ["محرومیت اجتماعی", "رضایت از زندگی", "طرد اجتماعی ذهنی", "مشارکت سیاسی"]}
{"id": 295, "body": "اسلام برای بعد اقتصادی حیات بشر برنامه‌ای ویژه دارد و عدالت یکی از اهداف نظام اقتصادی اسلام است. با توجه به مشکلات اقتصادی که امروز جامعه ایران را در شرایط بحران و فشار قرار داده، اقتصاد مقاومتی می‌تواند راهکار مناسب در برابر این مشکلات باشد و عدالت محوری مهم‌ترین مولفه اقتصاد مقاومتی است. این پژوهش بر آن است تا با الهام گیری از آموزه‌های قرآن به بیان مبانی، بسترها و عوامل تحقق عدالت اقتصادی و موانع تحقق آن بپردازد. بر اساس یافته‌های این پژوهش مبانی تحقق عدالت، تعالی اخلاقی و معنوی فرد و جامعه است؛ در بعد فردی باور داشت خدا و معاد، تزکیه نفس و در بعد اجتماعی؛ تحقق حکومت اسلامی مهم‌ترین مبانی است. تقویت تولید، توزیع عادلانه ثروت، مصرف صحیح و مبادلات عادلانه از بسترهای تحقق عدالت اقتصادی است. اصول اجرائی و سیاست‌گذاری دولت در عرصه اشتغال، باز توزیع، فرهنگ‌سازی در مصرف درست و ایجاد شرایط امنیت و انتصاب کارگزاران شایسته و رفتار مردم در امور تولید، توزیع و مصرف و مبادله از عوامل تحقق عدالت اقتصادی‌اند. استکبار و ضعف‌های فرهنگی، قانونی و مدیریتی در جامعه مهم‌ترین موانع تحقق عدالت اقتصادی‌اند. باوجوداین موانع، فرهنگ مصرف گرایی، کاهش تولید و سرمایه‌گذاری، توزیع ناعادلانه و مبادلات ناعادلانه‌ای چون ربا، رشوه، احتکار و اختلاس بر جامعه سایه می‌افکند و عدالت اقتصادی محقق نمی‌شود. با تحقق عدالت اقتصادی زمینه رشد و پیشرفت مادی، معنوی و پویایی برای جامعه و به‌طورکلی زمینه تحقق اقتصاد مقاومتی فراهم می‌شود، به عبارتی اقتصاد مقاوم می‌شود.", "keywords": ["عوامل تحقق عدالت اقتصادی", "مبانی تحقق عدالت اقتصادی", "عدالت اقتصادی", "اقتصاد مقاومتی", "بسترهای تحقق عدالت اقتصادی"]}
{"id": 296, "body": "عدالت و اجرای آن یکی از نیازهای اساسی و فطری انسان است که همواره در طول تاریخ وجود آن بستری مناسب جهت توسعه جوامع انسانی فراهم کرده است و رفتار شهروندی سازمانی مبین نوعی رفتار فرا نقش می باشد که می تواند کارایی و اثربخشی سازمان را افزایش دهد. هدف از انجام این پژوهش سنجش تاثیر ادراک کارکنان از ابعاد عدالت بر روی رفتار شهروندی سازمانی بوده است. این پژوهش کاربردی و از نظر روش توصیفی از نوع همبستگی به شمار می آید. جامعه آماری این پژوهش را کلیه کارکنان بانک مرکزی جمهوری اسلامی ایران تشکیل می دهند که تعداد آنها طبق آخرین آمار در سال مذکور در تهران حدود 3000 نفر است که با استفاده از فرمول کوکران حجم نمونه 295 نفر تعیین شد که به روش تصادفی ساده به عنوان نمونه آماری انتخاب شدند. ابزار اندازه گیری در این تحقیق، پرسشنامه عدالت سازمانی نیهوف و مورمن (1993) و پرسشنامه رفتار شهروندی سازمانی محقق ساخته می باشد. به منظور تجزیه و تحلیل داده ها از آزمون کولموگروف- اسمیرنف، ضریب تغییرات و تحلیل رگرسیون استفاده شد.یافته های پژوهش حاکی از این است که عدالت سازمانی بر رفتار شهروندی سازمانی تاثیر دارد و ضریب تعیین محاسبه شده حاکی از این است که عدالت سازمانی حدود 2/1 درصد از تغییرات رفتار شهروندی سازمانی کارکنان را تبیین می کند. عدالت توزیعی، عدالت رویه ای و عدالت تعاملی بر رفتار شهروندی سازمانی تاثیر دارد و ضریب تعیین محاسبه شده حاکی از این است که مولفه های عدالت سازمانی حدود 10/8 درصد از تغییرات رفتار شهروندی سازمانی کارکنان را تبیین می کند در رتبه بندی مولفه های عدالت سازمانی یافته ها حاکی از این بود که در بین مولفه های عدالت سازمانی مهمترین مولفه عدالت تعاملی بوده است و کم اهمیت ترین عامل نسبت به بقیه عوامل عدالت رویه ای می باشد.", "keywords": ["ادراک کارکنان", "بانک مرکزی جمهوری اسلامی ایران", "ادراک", "کارکنان", "رتبه‌بندی", "رفتار شهروندی سازمانی", "عدالت سازمانی"]}
{"id": 297, "body": "صلح پایدار وضعیتی است که تمامی مردم جهان در هر دین وآئینی آرزومند رسیدن به آن هستند.مکاتب مختلف فکری در طول این مدت، راهکارهای متنوعی را برای رسیدن به صلح مطرح کرده اند. دراین میان، مکتب شیعه که توسط ائمه اطهار رهبری وهدایت می شود، راهکار روشنتری را مطرح نموده است.در این دیدگاه ؛ عامل اصلی تحقق صلح پایدار، جهانی وفراگیرشدن ادراک صحیح از عدالت در بین مردم جهان ورعایت دقیق آن توسط حاکمان ومردم در تمامی مراحل زندگی عنوان شده است، برای اینکه این ادراک صحیح، محقق گردد،می بایست خاستگاه ومنشاء عدالتخواهی انسان ها کشف وفعال گردد .در یافته های خود از اسلام شیعی به این مهم پی بردیم که خاستگاه اصلی عدالتخواهی، فطرت پاک انسانها است که خداوند در نهاد همه انسان ها قرار داده است وهمه در آن اشتراک نظردارند، لذا با تبیین صحیح آن  در سطح فردی وبیدار نمودن آن در سطح ملی ونیز تقریب آن(فرهنگ عدالتخواهی) در سطح فراملی می توان زمینه های جهانی وفراگیر شدن ادراک صحیح عدالت را مهیا و نیاز مردم جهان به شکل گیری حکمرانی الهی را تسریع نمود. از آنجاییکه درطول زندگی، موانعی به عمد یا غیر عمد درمسیر انسان ها قرار می گیرد و موجب می شود که انسان ها نتوانند درک صحیح ومشترکی از مفهوم عدالت داشته وبا صلح وصمیمیت درکنار همدیگر زندگی و از نعمت های الهی بهره مند شوند. تلاش نمودیم با تاسی از دستورات قرآن کریم وسیره وکلام پیامبران وائمه اطهار علیهم السلام وبزرگان واندیشمندان شیعه، چهار راهکار اساسی که می توانند در رسیدن به درک  صحیح و مشترک از مفهوم عدالت، کمک نمایند را کشف و ارائه کنیم. بنابراین؛ با تبیین صحیح عدالت و بیدار نگاه داشتن فطرت پاک الهی که در نهاد همه انسان ها وجود دارد، درک صحیح ومشترکی ازمفهوم عدالت دربین ملل جهان فراگیر شده و اشتراکات فرهنگی ملت ها به همدیگر نزدیک  ودر نتیجه ضرورت استقرار قوانین الهی در قالب حکمرانی واحد الهی جهت تضمین اجرای صحیح عدالت در بین مردم ودولت ها ایجاد ومردم ودولت ها ی طالب برقراری صلح پایدار را به برقراری حکمرانی واحد الهی ترغیب وتشویق خواهد نمود .جهت جلوگیری از پراکنده کاری ونیز قرار گرفتن موضوع تحقیق در یک مسیر واحد ومشخص، تصمیم گرفتیم از قالب فکری ابو نصر فارابی(دانشمند شیعه ایرانی) استفاده کنیم تا ضمن بهره مندی از نظریه سعادت محور ایشان ،یافته های خود را نیز در کنار آن و با هدف تکمیل واثبات فرضیه امان بکار ببریم .", "keywords": ["حکمرانی الهی", "جهانی شدن", "صلح پایدار", "اسلام شیعی", "فطرت", "عدالت"]}
{"id": 298, "body": "مسأله عدل الهی از نظر فلسفی کلامی از پیچیده ترین مسائل علمی است و هم از نظر علمی و اجتماعی دارای تاثیرات شگرف تاریخی و اجتماعی می باشد. اما تاثیرات عملی و اجتماعی مسأله عدل الهی در تاریخ اسلام بسیار عمیق و تعیین کننده است. اعتقاد به عدل الهی آن طور که قرآن کریم و پیشوایان معصوم علیهم السلام تعلیم می دهند. دارای تاثیرات و ثمرات فوق العاده مثبت وسازنده است. و در زندگی فردی واجتماعی انسانها اثرات سازنده و مفیدی دارد. مسئله شر، آن گونه که در اندیشه شهید مطهری و آیت الله مصباح یزدی مطرح شده، یکی از معضلات مهم و در عین حال پیچده در بحث باور به خدا و غایتمندی جهان است. هر دوفیلسوف از منظر عدل به مثابه مهم ترین صفت الهی بدان نگریسته و با ابتناء بر دو رهیافت عنایت واختیار بدان پاسخ گفته اند. دشواری مسئله شر عمدتاً به روش منطقی بحث باز می گردد. که برناسازگاری ، و نه صرفاً نقض،تاکید دارد.بدین معنا که با وجود خدای قادر و مطلق ، عالم مطلق و خیرخواه مطلق وجود شرور هیچ توجیهی نمی تواند داشته باشد. پژوهش حاضر که به صورت مطالعه کتابخانه ای است در پی تبیین عدل الهی و مسئله شر با تکیه بر آراء فلاسفه اسلامی معاصر شهید مرتضی مطهری و آیت الله مصباح یزدی می باشد. که در این پژوهش به شرح دیدگاه های فیلسوفان مذکور و وجوه اشتراک و افتراق این دو را یادآور می شویم.", "keywords": ["شهید مرتضی مطهری", "آیت‌الله مصباح یزدی", "شر", "عدل الهی"]}
{"id": 299, "body": "در این پژوهش جایگاه حضرت نوح(ع) و حضرت عیسی(ع) در عرفان اسلامی و میزان بهره‌مندی عارفان از ماجراهای این دو پیامبر را برای بیان مباحث عرفانی مورد بحث قرار داده‌ایم، به ویژه که مشخصه بارز این دو پیامبر زیستن و تولد دوباره این دو است، آغاز زندگی دوباره بعد از طوفان در داستان حضرت نوح(ع) و تولد دوباره حضرت عیسی(ع)، که باور داریم در رستاخیز اتفاق خواهد افتاد، و هر دو این پیامبران به وضوح مسأله برانگیخته شدن و زیستن دوباره را به انسان گوشزد می‌کنند، همچنان که عارفان مرگ را زندگی دوباره انسان می دانند و معتقدند انسان از این دنیای موقتی و فانی به دنیای باقی رفته و زندگی دوباره را آغاز خواهد کرد، و همین نشان می‌دهد که این دو پیامبر و داستان زندگیشان تا چه میزان می‌تواند در عرفان اسلامی حضوری مؤثر داشته باشد. همچنین به مفاهیم عرفانی منتسب به حضرت نوح(ع) از جمله صبر و شکیبایی، تسبیح و تنزیه ....و مفاهیم عرفانی حصرت عیسی(ع) از جمله روح، عشق و محبت و...پرداخته شده است. هدف از این پژوهش که بصورت توصیفی-تحلیلی صورت گرفته است این است که: ابتدا جایگاه قصه در قرآن و نقش و تأثیری که در زندگی انسان‌ها دارد را بررسی و تبیین کند، ثانیاً روشن کردن جایگاه حضرت عیسی و حضرت نوح (ع) در قصه‌های قرآنی و استفاده عرفانی از آنهاست. اینکه این دو پیامبر برای عرفان چه جایگاهی داشتند و چرا در عرفان اسلامی به این دو بسیار زیاد اشاره شده است. این پایان‌نامه می خواهد نشان دهد که عرفان چگونه از حضور پیامبران برای رساندن پیغام الهی و نشان دادن راه و روش سلوک و حرکت در مسیر حق استفاده کرده است.", "keywords": ["حضرت عیسی ( ع )", "عرفان اسلامی", "قصه", "حضرت نوح ( ع )"]}
{"id": 300, "body": "چکیدهدر پژوهش حاضر، این سوال مطرح است که مبانی، شاخصه‌ها و روش‌های عزل و نصب کارگزاران براساس اندیشه و سیره امام علی(ع) در نهج البلاغه چگونه است؟ همچنین بر مبنای اندیشه و سیره مدیریتی آن حضرت چه نقدهایی بر رویکرد ماکیاولی در نظام عزل و نصب کارگزاران وارد است؟ در این رساله نشان داده شده است که امام علی(ع) به اهمیت عزل و نصب کارگزاران در ثبات یک نظام سیاسی توجه فراوان قائل هستند. امیر مومنان(ع) پس از انتخاب کارگزاران خود، بر آنان نظارت می‌کردند و آن‌ها را از هرگونه قصور در انجام کارهای محوله دور می‌داشتند. در نظر ایشان، اهمیت کارگزاران حکومتی چنان است که هر جامعه‌ای برای آن‌که بتواند روی سعادت ببیند و امور آن اصلاح شود، باید از کارگزاران لایق و متعهد بهره گیرد. از نگاه امام علی(ع) هرچند قدرت لازمه حکومت است، اما بایستی همواره بر اصول دینی و اخلاقی، استوار باشد. آن حضرت همیشه در حکومت پایبند مسائل اخلاقی بود. برخلاف این رویکرد، ماکیاولی معتقد است برای حفظ قدرت و حکومت، شهریاران از هر وسیله‌ای می‌توانند استفاده کنند. از نگاه وی، فرمانروایان نباید خود را پایبند مسائل اخلاقی کنند. این نوشتار با روش توصیفی و تحلیلی مبتنی بر منابع و تحقیقات کتابخانه‌ای با نگاه متمرکز به کتاب شریف نهج‌البلاغه و شروح و کتب معتبر مرتبط با آن است که با نقدی بر اندیشه‌های ماکیاولی مورد مطالعه قرار گرفته است. در اینجا با اشاره به اندیشه‌های امام علی(ع) و ارزیابی آن‌ها با اندیشه‌های ماکیاولی تلاش کرده‌ایم تفاوت این دو نگاه و تعالی اندیشه و سیره سیاسی حضرت علی(ع) را روشن کنیم.", "keywords": ["کارگزاران", "اندیشه و سیره سیاسی", "عزل و نصب", "ماکیاولی", "نهج البلاغه", "امام علی"]}
{"id": 301, "body": "این پایان نامه به بررسی عقل عملی در آراء ارسطو، ابن سینا و آکویناس می پردازد. از دیدگاه ارسطو عقل نظری و عقل عملی  دو قوه ی متمایز از هم نیستند، بلکه دو وجه از یک قوه هستند. عقل عملی از عقل نظری با توجه به متعلقات ادراک متمایز می شود. عقل عملی صرف ابزار نیست، بلکه مرتبط با غایت می باشد. عقل عملی ، عقلی فضیلت مند است و مهمترین فضیلت آن حکمت عملی است، که نقش محوری در اخلاق ارسطو ایفاء می کند و معیار و میزان ما برای فعل اخلاقی می باشد و مهمترین مشخصه ی آن انتخاب است. ارسطو حکمت عملی و فضایل اخلاقی را لازم و ملزوم هم می داند. به زعم ابن سینا عقل نظری و عقل عملی، ماهیتاً متمایز هستند، و تفاوت آنها به اختلاف در مُدرَک‌ها یا نحوه علم و درک محدود نمی‌شود؛ بلکه یکی از سنخ ادراک، و دیگری از سنخ فعل است. عقل عملی منشا اخلاق بوده و فضیلت و رذیلت در ارتباط عقل عملی با قوای بدنی معنا پیدا می کند، به نحوی که اگر قوای بدنی مقهور عقل شود، فضیلت و در غیر این صورت رذیلت خواهد بود. از دیدگاه آکویناس عقل نظری و عملی دو قوه ی متمایز نیستند و تمایز میان این دو عقل در غایت نهایی آنهاست. عقل عملی دارای دو زمینه است، زمینه ی اکتشافی و زمینه ی توجیهی. زمینه ی اکتشافی یا سیندرسیس احکام کلی اخلاقی را ادراک می کند. از نظر آکویناس سیندرسیس ملکه ای طبیعی می باشد که به موجب آن همه ما قادر هستیم احکام کلی اخلاقی را درک کنیم. زمینه ی توجیهی همان عاقبت اندیشی می باشد. او به سه نوع فضیلت قائل است، فضایل اخلاقی، فضایل عقلانی و فضایل الهیاتی. در باره ی ارتباط عاقبت اندیشی و فضایل اخلاقی آکویناس به ارتباط ذاتی بین آنها قائل است، به گونه ای که فضایل اخلاقی غایات درست را تضمین می کنند و عاقبت اندیشی ابزار درست را برای غایات تضمین می کند. در وجه تمایز و شباهت دیدگاه این فیلسوفان باید گفت که ارسطو و آکویناس عقل نظری و عملی را دو قوه جداگانه نمی دانند، اما ابن سینا دو قوه جداگانه می داند. هر سه برای عقل عملی علاوه بر شأن ادراکی شأن انگیزشی نیز قائل هستند. هم چنین به باور هر سه فیلسوف عقل عملی، عقلی فضیلت مند هست، هر چند که در این باره اختلافاتی با هم دارند.", "keywords": ["ابن‌ سینا ، حسین‌بن عبدالله", "ابن سینا", "عقل نظری", "رذیلت", "‌‌توماس آکویناس قدیس", "فضیلت", "ارسطو", "آکویناس", "عقل عملی", "حکمت عملی", "فضیلت و رذیلت"]}
{"id": 302, "body": "نسبت عقل و شرع یکی از مهم ترین مسائلی بوده که متفکران جهان اسلام در خصوص آن اندیشه ورزی نموده اند. گاه نسبت این دو در تعامل با هم معنا شده است و آموزه های عقل با شرع همنشین شده است.نظیر چنین رویکردی در بین فقهای اصولیه با عطف توجه بر مفهوم اجتهاد معنا یافته است و عقل خود یکی از ابزارهای فهم دین و به عبارتی رسول باطنی در نظر گرفته شده است.گاه نیز بین شرع و عقل نگاه مبتنی بر ناسازگاری پنداشته شده و آن زمانی بوده که جریانی نظیر تفکرات اخباریه و سلفی، عقل را سوغات تمدن یونان و امری عارضی در تفکر اسلامی پنداشته اند. در این بین متفکران بزرگ اسلامی نیز به گونه ای جزئی و دقیق سعی در واکاوی دقیق نسبت بین این دو نموده اند و در اینجا نگرش های امام محمد غزالی و ابوالحسن عامری تاثیرات مهمی را در این حوزه بر جای گذاشته است. بر این اساس این پژوهش با بهره گیری از روش جستاری توماس اسپریگنز، درصد واکاوی تطبیقی نوع نگرش این دو اندیشمند بزرگ به نسبت عقل و شرع می باشد. نتایج پژوهش حاضر نشان می دهد که اگرچه مطابق با نظریه بحران در اندیشه اسپریگنز، دو متفکر از شرایط محیطی و پیرامونی دوره میانه در حوزه اندیشه سیاسی خود تاثیر پذیرفتند، اما راه حلی که غزالی برای حل بحران اندیشه سیاسی دینی اندیشید، کنار گذاشتن باطنی گری، فلسفه و عقل گرایی فلسفه مشائی و ارسطویی در ساحت تمدن اسلامی بود؛ در حالی که ابوالحسن عامری که به لحاظ شرایط زمانی در دوران فترت اندیشه سیاسی می زیست، راه حل برون رفت از این بحران را در توجه به اصالت عقل الهی و التفات به نقش مکمل عقل و وحی دیده و بر مبنای آن مفهوم سعادت در تمدن اسلامی را تشریح نموده است. بدیهی است که نتایج اندیشه های این دو متفکر بزرگ جهان اسلام علاوه بر اینکه نشانه های خود را در آرای اندیشمندان دیگر جهان اسلام نظیر ابن رشد نشان داد، بلکه باعث روشن تر شدن نحوه مواجهه علما و اندیشمندان با دوگانه مذکور گردید و نسبت امر سیاسی با عقل و شرع را روشن تر ساخت", "keywords": ["امام محمد غزالی", "عقل", "ابوالحسن عامری", "توماس اسپریگنز ،", "نظریه بحران .", "شرع"]}
{"id": 303, "body": "یکی از مباحث مشترک که در میان مفسران و متکلمین اسلامی - اعم از شیعه و سنّی - وجود دارد، موضوع «علم غیب» است که از آن دو معنی کاملاً متضاد استنباط می‌شود: یکی اختصاص علم غیب به خداوند متعال و دیگری تعلّق این امر به مخلوقات برگزیده خداوند همچون پیامبر اسلام 6.موضوع این تحقیق بررسی علم غیب پیامبر اسلام از دیدگاه مفسران شیعی با تأکید بر تفسیر التبیان شیخ طوسی می‌باشد. برای اثبات علم غیب پیامبر (ص) آیات اثبات و نفی این موضوع برای ایشان در کنار هم قرار می‌گیرند و بررسی می‌شوند و راه‌حل چنین است که آیات اثبات شامل علم غیبی است که برای پیامبری و جنبه رسالت و نبوت لازم می‌باشد و در مقابل در گروه آیات نفی، پیامبر (ص) اگر علم غیب را از خود نفی می‌کند و به خود نسبت نمی‌دهد، منظور علم غیب مطلق است که این علم (غیب مطلق) فقط از آن خداوند متعال است و احدی از آن آگاهی ندارد.بررسی‌های انجام‌شده در این تحقیق نشان داد که شیخ طوسی در هر دودسته آیات اثبات و نفی علم غیب پیامبر (ص) درمجموع موافق علم غیبی است که از جانب خداوند متعال به پیامبر (ص) داده‌شده است و همگام باکسانی است که علم غیب را به‌طور مطلق از پیامبر (ص) نفی می‌کنند و درواقع این همان دیدگاهی است که سایر مفسران شیعه و اهل سنّت دارند.", "keywords": ["پیامبر اسلام", "غیب", "علم غیب", "شیخ طوسی"]}
{"id": 304, "body": "هدف از این پژوهش شناخت جایگاه علوم تربیتی در ارائه‌ی نظام نیاز و ارضا با توجه به جهت مهندسی توسعه‌ی نظام اجتماعی بر مبنای فلسفه‌ی چگونگی اسلامی است. این پژوهش در پارادایم کیفی و با روش اسنادی انجام گرفته است. با توجه به این که مفاهیم نیاز و ارضا در ذیل رفتار انسان و در قالب مفاهیم مرتبط با انگیزش قرار می گیرند، ابتدا به تشریح جایگاه علوم تربیتی، با نظر به تحلیل حرکت و رفتار انسان، در دو حوزه ی علمی جامعه‌شناسی و روان‌شناسی پرداخته ایم. پس از آن، به اختصار به نقد روش شناختی نظریه های رایج انگیزش در روان‌شناسی و جایگاه دو مفهوم نیاز و ارضا در آن‌ها اقدام نموده ایم. بخش بعدی مقاله به معرفی ابعاد فلسفی \"فلسفه‌ی چگونگی اسلامی\" اختصاص یافته و با استفاده از حد اولیه ی فلسفه ( اصالت فاعلیت) و همچنین سه مسئله ی  اصلی فلسفه، یعنی، رابطه ی وحدت و کثرت، رابطه ی زمان و مکان و رابطه ی اختیار و آگاهی، به ارایه قواعد اولیه ی طراحی نظام نیاز و ارضا ( نظام مندی و سطح بندی نیازها و همچنین مکانیزم نیاز و ارضا) بر اساس تحلیل فلسفه از حرکت انسان پرداخته شده است. در نهایت پس از معرفی دو جهت مادی و الهی مهندسی توسعه ی نظام اجتماعی از دیدگاه فلسفه ی چگونگی اسلامی، جایگاه علوم تربیتی برخاسته از این فلسفه، با نظر به دو حوزه ی علمی جامعه شناسی و روان شناسی معین گردید. هم چنین جایگاه علوم تربیتی به عنوان فاعل مادون نسبت به فلسفه ی مضاف خود ( فلسفه ی تعلیم و تربیت) و به عنوان فاعل مافوق نسبت به سطوح کاربردی خود(برنامه ریزی تربیتی) در ارائه ی نظام نیاز و ارضا تشریح گردید.", "keywords": ["مهندسی توسعه‌ی نظام اجتماعی", "فلسفه‌ی چگونگی اسلامی", "علوم تربیتی", "نظام نیاز و ارضا"]}
{"id": 305, "body": "از آنجا که رشد و تعالی یک جامعه بر اساس طرز فکر و فلسفه رایج آن است، شناخت درست و تبیین دقیق مکاتب فلسفه اسلامی در عصر حاضر خدمت بزرگی به جامعه اسلامی است. یکی از مکاتب فلسفی اصیل اسلامی ایرانی، فلسفه اشراق است. از این رو تبیین و بررسی عوامل تاثیرگذار در پیدایش و شکل گیری مکتب فلسفی سهروردی به لحاظ معرفتی و غیر معرفتی بسیار حایز اهمیت است. اصولا مبانی دینی و فلسفی به عنوان عوامل معرفتی، هم چنین خصوصیات شخصیتی و حوادث تاریخی و موقعیت جغرافیایی، به عنوان عوامل غیر معرفتی، در رخداد چنین جریانی بسیار موثر بوده است. مکتب اشراق حاصل این نگرش است که در آن هرچیز، جایگاه خاص خود را دارد. نگرش برهانی(مشائی) و رهیافتی سلوکی و عرفانی مبتنی بر ذوق‌گرایی، حکمت خسروانی و نگرش قرآنی مبتنی بر وحی الهی جوانب معرفتی پیدایش این فلسفه اسلامی است و از جانب دیگر، محیط علمی و اوضاع سیاسی و اجتماعی به علاوه نبوغ ،آزاد اندیشی و شجاعت شیخ اشراق تاثیر بسزایی در خلق این حکمت داشته است. سهروردی هم در پی کشف حقیقت مندرج درنگرش پیشینیان ایرانی خویش و تکمیل و تبیین آن بود و هم پاسخ‌گویی به بحران فرهنگی و سیاسی زمان و جامعة خویش را دنبال می کرد. در نهایت به این نقطه رسیدیم که فلسفه اشراق زاییده بسترهای فکری، فرهنگی و اجتماعی ای است که سهرودی با علم و شهود و نبوغ خویش آن را به جهانیان عرضه داشت.", "keywords": ["سهروردی", "فلسفه اشراق", "فلسفه اسلامی", "عوامل معرفتی", "شناخت", "فلسفه ? اشراق", "فلسفه", "عوامل غیر معرفتی", "سهروردی ، یحیی‌بن حبش"]}
{"id": 306, "body": "مقدمه و هدف: در این پژوهش با توجه به اینکه غرور ملی کارکنان نیروهای مسلح می‌تواند به عنوان یکی از اساسی‌ترین موضوعات اجتماعی همواره مورد توجه قرار گرفته و در محافل مختلف مورد بررسی قرار گیرد، لذا بررسی متغیرهای پیش‌بینی کننده غرور ملی از جمله هوش فرهنگی و صفات شخصیتی به عنوان هدف اصلی مورد بررسی قرار گرفت. روش‌شناسی: این پژوهش به روش توصیفی از نوع همبستگی انجام پذیرفت. جامعه آماری را کلیه کارکنان پایور ستاد ارتش ج.ا.ا به تعداد 1400 نفر تشکیل داده که بر اساس فرمول کوکران تعداد 302 نفر به عنوان حجم نمونه تعیین گردید. همچنین به منظور گردآوری اطلاعات مورد نیاز از پرسشنامه استفاده شد. یافته‌ها: بر اساس یافته‌های تحقیق می‌توان گفت رابطه معنی‌داری بین غرور ملی و هوش فرهنگی و صفات شخصیتی کارکنان ستاد ارتش وجود دارد و مقدار ضریب همبستگی(R) بین متغیرها 321/0 می‌باشد که نشان می‌دهد بین مجموعه متغیرهای مستقل و متغیر وابسته تحقیق (غرور ملی) همبستگی نسبتاً متوسطی وجود داشت. نتیجه‌گیری: بر اساس نتایج تحقیق ضمن اینکه غرور ملی کارکنان توسط هر دو متغیر هوش فرهنگی و صفات شخصیتی پیش‌بینی شدند و مقدار ضریب تعدیل شده(R2) که برابر با 387/0 می‌باشد که نشان می-دهد در مجموع 7/38 درصد از واریانس متغیر وابسته(غرور ملی) توسط متغیرهای مستقل پیش‌بینی(برآورد) گردید. به عبارت دیگر می‌توان گفت که مجموع متغیرهای مستقل به میزان 7/38 درصد در غرور ملی کارکنان ستاد ارتش نقش دارند.", "keywords": ["غرور ملی", "هوش فرهنگی", "صفات شخصیتی", "ستاد ارتش"]}
{"id": 307, "body": "منطق شهودی همان منطق استنتاج طبیعی است که قواعد آن بدیهی و ضروری و کلی هستند که ارسطو در شرایط مقدمات برهان بر آن تاکید کرده است. در این پژوهش با هدف تبیین مبانی چنین نظام منطقی به آثار و آراء فارابی مراجعه کرده و پس از مطالعه آنها به این نتیجه رسیده ایم که قاعده قیاس استثنائی، برهان خلف، شکل اول اقترانی و عکس مستقیم و تناقض از قواعد پایه ای منطق ارسطویی می باشند و این قواعد مبتنی بر هستی شناسی رئالیسم ارسطویی است. از سوی دیگر فارابی با عنایت تمایز میان وجود و ماهیت و طرح مسائلی که بیانگر واقع گرایی اوست. دیدگاه extentionality  را در منطق مورد توجه قرار داده است بطوری که در مورد موضوع قضیه فعلیت داشتن آن را ضروری می داند. بنابراین قواعد منطقی در نزد ایشان قواعد بدیهی منطبق بر عالم واقع اند نه قواعد تحلیلی مبتنی بر تعریف های ذهنی و intentional.", "keywords": ["استنتاج طبیعی", "منطق سنتی", "قواعد منطقی", "فارابی", "منطق شهودی"]}
{"id": 308, "body": "یکی از ارکان موفقیت انقلاب اسلامی و دفاع مقدس، حضور مردم در انقلاب اسلامی و دفاع مقدّس بوده است که حضوری همه‌جانبه و با حداکثر فداکاری در جهت اهداف و آرمان‌های انقلاب و جنگ می‌باشد. این فداکاری البته کمتر مورد تحلیل و پژوهش قرار گرفته است و از این رو این تحقیق می‌کوشد تا به چیستی فداکاری و ریشه‌های آن و واکاوی و تحلیل این موضوع بپردازد و به سوال در مورد چیستی مبانی و انواع و اهداف و کیستی کارگزاران این موضوع پاسخ گوید. چارچوب اصلی تحقیق الگوی دوفطرت است و بر مبنای آن آنچه طبق فطرت مخموره است در جهت متعالی معرفی می‌شود و آنچه طبق فطرت محجوبه بوده و رئیس قوای آن عقل نیست متدانی یا متعارف تلقی می‌شود. الگوی روشی تحقیق بر مبنای بررسی علل اربعه است و موضوع تحقیق بر این اساس سامان می‌یابد. از این منظر با توجه به این که هر پدیده شامل چهار علت مادی، فاعلی، غایی و صوری است در مطالعه فداکاری حداکثری نیز این چهار علت مبنای بررسی قرار می‌گیرد.فرضیه‌ی تحقیق آن است که فداکاری حدّاکثری صورت گرفته در انقلاب اسلامی ایران و دفاع مقدس متأثر از تعلیمات اسلام و تبعیت از ائمّه (علیهم‌السّلام) به خصوص قیام حضرت سید‌الشهداء و رهبران دینی است.دستاوردهای تحقیق شامل موارد ذیل است: 1. تائید فرضیه تحقیق در فصول مختلف و جمع بندی نهایی، 2. استخراج ریشه‌ها و مبادی فداکاری در لایه‌های وجودی انسان، 3. تبیین موضوع فداکاری به صورت علمی و دقیق و واکاوی مؤلفه‌های موجود در فرآیند فداکاری و تحلیل موضوع با این مؤلفه‌ها، 4. تقسیم فداکاری به انواع متعالی و متعارف و متدانی و تحلیل هر یک از این موارد، 5. تبیین و دسته‌بندی اهداف و غایات فداکاری حداکثری.", "keywords": ["انقلاب اسلامی", "دفاع مقدس", "فداکاری متعالی و متعارف و متدانی", "فداکاری حداکثری", "فداکاری"]}
{"id": 309, "body": "اتحادیه اروپا یکی از مهم‌ترین و برجسته‌ترین بازیگران نظام بین‌الملل است که در گذر تاریخ، خود را در زمره تأثیرگذارترین و موفق‌ترین آن‌ها در راستای تأمین صلح و امنیت بین‌المللی و ایجاد همگرایی منطقه‌ای معرفی کرده است. نظر به اهمیت نقش جمهوری اسلامی ایران در نظام بین‌الملل و هم‌چنین اهمیت روابط متقابل میان جمهوری اسلامی ایران و اتحادیه اروپا، در این پژوهش در تلاش هستیم تا فرآیند تصمیم‌گیری اتحادیه اروپا در قبال جمهوری اسلامی ایران (2015-2000) را بررسی کنیم. این پژوهش در تلاش است تا با استفاده از روش جمع‌آوری اطلاعات از طریق منابع کتابخانه‌ای و اسناد موجود و هم‌چنین با استفاده از روش تحقیق تحلیل داده‌ها به‌صورت کیفی به این سوال پاسخ دهد که اتحادیه اروپا تحت تأثیر چه عوامل درونی و بیرونی در قبال جمهوری اسلامی اقدام به تصمیم‌گیری می‌کند. در حقیقت اتحادیه اروپا نهادی است که علی‌رغم ثبات و همگرایی قابل‌توجهی که در منطقه اروپا ایجاد کرده است، اما در فرآیند تصمیم‌گیری در روابط خود با کشورهای مختلف تنها به‌عنوان یک بازیگر یکپارچه عمل نمی‌کند؛ بر همین اساس، تلفیقی از عوامل درونی و بیرونی در راستای تصمیم‌گیری سیاست خارجی این مجموعه در قبال جمهوری اسلامی ایران نقش‌های متفاوتی را ایفا می‌کند. یافته‌های این پژوهش نشان می‌دهد که در داخل نقش و وزن کشورهای متفاوت با یکدیگر برابر نیست و میزان تأثیرگذاری قدرت‌هایی همچون انگلیس، فرانسه و آلمان در مقایسه با سایر کشورهای عضو اتحادیه اروپا متفاوت است. به همین میزان، در خارج از اتحادیه اروپا نیز تأثیر بازیگرانی همچون ایالات‌متحده آمریکا و رژیم صهیونیستی بر فرآیند تصمیم‌گیری اتحادیه اروپا در قبال جمهوری اسلامی ایران سبب شده است تا اتحادیه اروپا تحت تأثیر عوامل گوناگون درونی و بیرونی به تصمیم‌گیری بپردازد.", "keywords": ["سیاست خارجی", "فرآیند تصمیم‌گیری", "اتحادیه اروپا", "جمهوری اسلامی ایران"]}
{"id": 310, "body": "در اقتصاد دانش محور، از سرمایه فکری به منظور ایجاد ارزش برای سازمان استفاده می شود به گونه‌ای که موفقیت هر سازمان به توانایی مدیریت این دارایی ها بستگی دارد. لذا برای پیشبرد اهداف و اجرای استراتژی ها، و رشد و ارتقاء سرمایه فکری، بایستی به فرهنگ سازمانی توجه نمود. فرهنگ سازمانی روی تمام جنبه های سازمان از جمله رفتار فردی، رفتار سازمانی، نگرش کارکنان و غیره تأثیر می گذارد؛ به همین دلیل دانشمندان مدیریت بیان می دارند که اساسی ترین وظیفه مدیریت، شکل دهی و هدایت ارزش های اساسی فرهنگ سازمان است. در مکتب اسلام نیز پرورش و توسعه فرهنگ سازمانی، اهمیتی دو چندان دارد؛ زیرا با حاکم شدن ارزش های فرهنگی، نه تنها اهداف متعالی سازمان تحقق می یابد، بلکه جنبه های تولیدی و سودآوری سازمان نیز رشد می کند. بنابراین در این تحقیق، ضمن ارائه مفهوم فرهنگ و فرهنگ سازمانی، شاخص های فرهنگ سازمانی مبتنی بر ارزش های اسلامی شناسایی گردیده است، و تأثیر آن بر سرمایه فکری در شرکت پیشرو مورد بررسی قرار گرفته است. تحقیق حاضر بر اساس هدف کاربردی و برحسب نحو گردآوری داده ها از نوع تحقیقات توصیفی به شمار می آید؛ همچنین از حیث ارتباط بین متغیرهای تحقیق از نوع علّی و به طور مشخص مبتنی بر مدلیابی معادلات ساختاری است. جامعه آماری پژوهش را 200 نفر از کارکنان شرکت پیشرو تشکیل می دهد که با استفاده از جدول کرجسی و مورگان و روش نمونه گیری تصادفی ساده، 132 نفر از آن ها به عنوان نمونه انتخاب شد؛ به منظور سنجش متغیرهای تحقیق نیز از پرسشنامه استفاده شده است. در کل 132 پرسشنامه توزیع شد و به همین تعداد نیز پرسشنامه معتبر از پاسخ دهندگان جمع آوری گردید. تجزیه و تحلیل داده ها در دو سطح آمار توصیفی و استنباطی با استفاده از نرم افزارهای آماری 18.SPSS و LISREL.8/5 صورت گرفته است. یافته های تحقیق نشان می دهد که فرهنگ سازمانی تأثیر مثبت و معناداری بر سرمایه فکری (0.94؛ t=12.09) و ابعاد آن (سرمایه انسانی، سرمایه ساختاری و سرمایه رابطه ای) دارد. دیگر نتایج حاکی از آن بود که فرهنگ سازمانی بیشترین رابطه را با بعد سرمایه انسانی داشته (t=8.21) و کمترین نقش را نیز بر بعد سرمایه ساختاری(t=6.79) دارد.", "keywords": ["شرکت پیشرو", "سرمایه فکری", "شرکت", "فرهنگ سازمانی", "ساختار", "اسلام", "فرهنگ سازمانی اسلامی", "سرمایه انسانی"]}
{"id": 311, "body": "معنویت سازمانی ازجمله دریچه‌های نوینی است که در حوزه رفتار سازمانی گشوده شده و علاقمندان زیادی به خود جلب کرده است. معنویت در سازمان عبارت است از تلاشهای یک فرد برای یافتن هدف در زندگی کاری، احساس همبستگی با همکاران در محیط کار و انطباق با ارزشها و اهداف سازمان. معنویت می‌تواند مشتمل بر دیدگاه دینی باشد. در هر صورت از لحاظ تاریخی علاقه به معنویت ریشه در مذاهب و ادیان سنتی داشته است. رفتار شهروندی سازمانی شامل مجموعه‌ای از رفتارهای بصیرتی و اختیاری می‌باشد که موجب بهبود بهره‌وری سازمان می‌شود. در این تحقیق، متغیر معنویت سازمانی به عنوان یکی از عواملی در نظر گرفته شده است که موجب افزایش رفتارهای شهروندی می‌شود. عقیده بر این است که معنویت سازمانی به صورت غیرمستقیم و بواسطه اثرگذاری بر نگرشهای شغلی کارکنان سبب بهبود رفتار شهروندی سازمانی آنان می‌شود. تحقیق حاضر از نظر هدف کاربردی، و از لحاظ نحوه گردآوری اطلاعات، توصیفی از نوع همبستگی می‌باشد. هدف از پژوهش حاضر بررسی معناداری رابطه معنویت سازمانی و رفتار شهروندی سازمانی در جامعه مورد نظر بوده است. جامعه آماری تحقیق شامل کلیه کارکنان اداری سازمان شهرداری زاهدان (شهرداری کل و مناطق 3گانه آن) می‌باشد. با استفاده از یک نمونه‌گیری تصادفی ساده نمونه آماری تحقیق بدست آمده و در مجموع 127 نفر از کارکنان سازمان مذکور داده‌های مورد نیاز را تأمین نمودند. جهت گردآوری داده‌ها از روش پرسشنامه‌ای استفاده شده است. برای تجزیه و تحلیل داده‌ها نیز از آزمون‌های همبستگی پیرسون، رگرسیون و برای رتبه‌بندی متغیرها تحلیل واریانس فریدمن بکار برده شده است. یافته‌ها حاکی از این است که رابطه معناداری بین تمام مولفه‌های معنویت سازمانی و رفتار شهروندی سازمانی کارکنان وجود دارد. ضریب همبستگی بدست آمده نشان دهنده این بود که معنویت فردی (دینداری) بیشترین همبستگی را با رفتار شهروندی سازمانی دارد.", "keywords": ["ارزش مذهبی", "معنویت سازمانی", "دینداری", "رفتار شهروندی سازمانی", "کارکنان", "شهرداری زاهدان", "فرهنگ سازمانی", "رفتار شهروندی سازمانی", "معنویت", "رفتار سازمانی"]}
{"id": 312, "body": "هدف از انجام این پژوهش بررسی رابطه بین فرهنگ سازمانی و یادگیری سازمانی با مدیریت دانش میان اعضای هیأت علمی دانشگاه آزاد اسلامی واحد مرودشت درسال تحصیلی 89-1388 بوده است و جامعه آماری این پژوهش شامل کلیه اساتید و اعضاء هیأت علمی دانشگاه مرودشت (195 نفر) بوده اند، برای تعیین حجم نمونه از روش نمونه گیری طبقاتی استفاده شد، حجم نمونه مورد مطالعه در ابتدا 125 نفر بوده اما با توجه به مدرک تحصیلی (دکتری و دانشجوی دکتری) به روش هدفمند، به 74 نفرتقلیل یافت . این بررسی به روش توصیفی از نوع همبستگی صورت گرفته و جهت جمع آوری داده ها از پرسشنامه فرهنگ سازمانی با پایایی 79/0، یادگیری سازمانی با پایایی 85/0، مدیریت دانش با پایایی 96/0 بهره گرفته شده است. و برای تجزیه و تحلیل داده ها از رگرسیون چند متغیره به شیوه گام به گام و ضریب همبستگی پیرسون استفاده شده است . نتایج حاصله به شرح زیر می باشد :بین فرهنگ سازمانی و یادگیری سازمانی با مدیریت دانش رابطه معناداری وجود دارد. بین ابعاد فرهنگ سازمانی و مدیریت دانش رابطه معناداری وجود دارد .بین ابعاد یادگیری سازمانی و مدیریت دانش رابطه معناداری وجود دارد .", "keywords": ["", "دانشگاه آزاد اسلامی واحد مرودشت", "اعضائ هیات علمی", "فرهنگ سازمانی", "یادگیری سازمانی", "مدیریت دانش", "هیات علمی"]}
{"id": 313, "body": "این پژوهش با هدف تبیین تحولات دانش سیاسی در حوزه علمیه قم و ارتباط آن با انقلاب اسلامی این پرسش اساسی را مطرح می سازدکه انقلاب اسلامی تا چه میزان در تحول دانش سیاسی در حوزه علمیه قم تاثیر گذار بوده است؟. این تحقیق در راستای پاسخ به این پرسش،پس از بررسی مفاهیم مرتبط در تحلیل مسئله،نخست به بررسی دیدگاه هادر زمینه رویکرد به سیاست در حوزه های علمیه پرداخته است.سپس به تحلیل مباحث سیاسی در ساختار حوزه علمیه قم قبل و بعد از انقلاب اسلامی اشاره و کارکردهای حوزه در صیانت از دین،تبلیغ و ترویج آن و پاره ای از کاستی ها و محدودیت های موجود در پرداختن به مسائل سیاسی را مورد بررسی قرار داده است. ظهور انقلاب اسلامی و در دهه نخست استقرار جمهوری اسلامی ایران،نهادهای آموزشی و پژوهشی جدید در حوزه علمیه قم در زمینه علوم انسانی و به ویژه دانش سیاسی شکل می‌گیرد.این ساختارها برآمده از نیاز روزافزون نظام اسلامی در پاسخ-گویی به معضلات و مسائل نوپیدا است.هرچند در ادامه پاره ای از آسیب ها و چالش ها دامنگیر آن گردیده که موجب رکود در برخی شاخص ها شده است. انقلاب اسلامی در ایران موجب رشد و بالندگی ابعاد گوناگون دانش سیاسی با محتوای اسلامی گردیده که در این زمینه فقه سیاسی،فلسفه سیاسی،کلام سیاسی،اخلاق سیاسی و دیگر ابعاد دانشی نظیر تفسیر سیاسی را می توان برشمرد.در حال حاضر آثار متنوع علمی،تربیت ده ها مدرس و محقق،برپایی نهادهای آموزشی و کرسی های درس خارج فقه حکومتی را می توان دستاوردهای مهم انقلاب اسلامی  و آثار ناشی از آن در حوزه‌های علمیه دانست که بی تردید برای آینده حوزه علمیه قم بسیار نوید بخش بوده و تاثیر گذاری انقلاب اسلامی همچنان در حوزه جریان خواهد داشت.", "keywords": ["فلسفه سیاسی", "فقه سیاسی", "تفسیر سیاسی", "انقلاب اسلامی", "دانش", "اخلاق سیاسی", "تحول", "فرهنگ سیاسی", "حوزه علمیه قم"]}
{"id": 314, "body": "جمع کثیری از مستشرقان در زمینه‌ی مطالعات قرآنی به پژوهش پرداخته و دایره‌المعارف‌هایی در این حیطه نگاشته‌اند. «دایره‌المعارف قرآن»  یکی از منابع مهم در موضوعات مختلف قرآنی است. موضوع «فرهنگ» نیز در مباحث اسلامی از جایگاه ویژه‌ای برخوردار است و مستشرقان به بررسی جوانب گوناگون آن در جوامع اسلامی پرداخته و آن را به چالش کشیده‌اند. به دلیل لزوم آشنایی هرچه سریع‌تر محققان قرآنی کشور با زمینه‌های حائز اهمیت نزد خاورشناسان و تبیین علمی مزایا، معایب و اهداف تحقیقاتشان؛ مدخل «قرآن و فرهنگ مادی»  از دایره‌المعارف قرآن را ترجمه کرده و به روش تحلیلی توصیفی و با اصول علمی و رعایت انصاف، به نقد و بررسی آن پرداخته‌ایم.خانم «پریسیلا سُوسِک»  در این مدخل، آثار برجای مانده (مساجد، کتیبه‌ها، مقبره‌ها، سکه‌ها، ابزار شفابخشی و ابزار جنگی) از تأثیرگذاری قرآن بر زندگی روزمره‌ی مسلمانان را با ذکر نمونه‌ی تاریخی، بررسی و معرفی کرده است. وی معتقد است استفاده از قرآن کریم به لحاظ مادی و تفاخر به آن نزد مسلمانان، بیش از معنویات بوده است. از جمله اشکالات اساسی وی؛ اشاره نکردن به ارجاعات قرآنی خانه‌ی کعبه (مهم‌ترین بنای تاریخی مسلمانان)، نقش ائمه (ع) در ضرب سکه‌‌ی اسلامی (بدون تصویر و حاوی آیات قرآنی)، یکی دانستن حرز و طلسم و انتساب آن به امام صادق (ع)، عدم توجه به ساخت اولین بیمارستان در زمان پیامبر (ص)، اعتقاد به ترغیب مسلمانان به جنگ‌طلبی در آیات قرآن و ... است. از طرفی وظیفه‌ی نویسنده توجه به اصل موضوع؛ یعنی ذکر موارد استفاده از قرآن کریم در زندگی روزمره است؛ اما وی به جمع قرآن اشاره کرده و آن را مربوط به قرن دوم هجری می‌داند.پس از تحلیل ابعاد گوناگون مدخل به این نتیجه رسیدیم که؛ فرهنگ مادی عبارت است از تمام آن‌چه که عینی و ملموس است؛ یعنی همه‌ی دستاوردهای مادی که هر دوره‌ای برای جامعه‌ی بعد از خود برجا می‌گذارد. استفاده از قرآن کریم به لحاظ مادی و معنوی به صورت پیچیده‌ای شکل گرفته است و معمولا فرهنگ مادی، تحت تأثیر فرهنگ معنوی رشد می‌کند؛ زیرا نوع نگرش به هستی و ارزش‌های حاکم بر جوامع، در ساخت ابزار جدید به انسان جهت می‌دهد. استفاده از آیه‌ای خاص، در نوع ویژه‌ای از شیء یا ساختار معماری، به طور بالقوه نشان‌دهنده‌ی ارتباط عمیق‌تری است که شیء یا ساختار مورد نظر با آن آیه دارد یا به اهمیت آن آیه در زندگی معنوی و روزمره مرتبط است.از جمله نقاط مثبت این مدخل، انتخاب عنوان مناسب ، جامع‌نگری نویسنده در بیان مطالب به لحاظ زمانی و مکانی، ذکر مباحث منسجم و مرتبط ذیل عنوان موضوع، دسته‌بندی مطالب و مطالعه‌ی دقیق تاریخی و هنری هر اثر و نو بودن موضوع است. جامع نبودن منابع مورد استفاده و کم‌توجهی به آراء و منابع قرآنی شیعه، عدم ارائه‌ی تعریف منسجم از فرهنگ مادی، وارد کردن اتهام به مسلمانان، عدم جامعیت در بیان استفاده‌های قرآن در زندگی روزمره و عدم جامعیت در بررسی آثار معماری اسلامی از نقاط ضعف مدخل است.", "keywords": ["فرهنگ معنوی", "فرهنگ", "زندگی روزمره", "فرهنگ مادی"]}
{"id": 315, "body": "این رساله، با هدف دستیابی به مدل بازدارندگی از فساد اداری با تکیه بر آموزه های اسلامی انجام گرفته است. به همین منظور از روش تحقیق آمیخته (کیفی و کمی توأمان) و از نوع اکتشافی استفاده شده است. روش کیفی این پژوهش متأثر از روش شناسی کیفی از نوع تحلیل مضمونی در آموزه های دینی دکتر مصطفی دلشاد تهرانی است. در روش کمی آن از پرسشنامه به صورت میدانی استفاده شده است. این پژوهش بر جنبه کاربردی تاکید دارد. جامعه آماری بخش کیفی تحقیق، شامل متون و کتب اسلامی و به ویژه کتاب نهج البلاغه است. جامعه آماری بخش کمی تحقیق، شامل مدیران و کارشناسان زبده و خبره مبارزه با تخلفات اداری وزارت صنعت، معدن و تجارت به تعداد 79 نفر است. روش نمونه گیری کیفی به صورت هدفمندو از نوع گلوله برفی و در بر گیرنده 15 نفر از خبرگان و متخصصان فقهی و حوزوی است که از نظرات آنان در طراحی مدل کیفی تحقیق و اعتبارسنجی آن استفاده شده است و حجم نمونه کمی با استفاده از فرمول کوکران شامل 65 نفر شده است. در بخش کیفی، منابع مورد استفاده برای گردآوری داده ها شامل مصاحبه های عمیق نیمه ساختار یافته با متخصصان و خبرگان حوزوی و دانشگاهی و نهج البلاغه و شروح آن است که به صورت فیش برداری و تحلیل مضمونی، آموزه های عملی نهج البلاغه در سه حوزه تعالی بخشی، پیشگیری و مواجهه است که با رعایت اصول ارجاع نویسی و پدیده اشتراک لفظی و چند معنایی ایزوتسو، پس از برگزاری جلسات و میزگردهای هم اندیشی به روش دلفی استخراج گردیده است. با استفاده از ابزار تحلیل تماتیک، مضامین دسته بندی و در هفت محور اصلی قرار گرفتند و مدل کیفی بازدارندگی از فساد اداری با تکیه بر آموزه های اسلامی برای آن در نظر گرفته شد. مدل کیفی توسط 15 نفر از صاحب نظران حوزوی، مورد اعتبار سنجی درونی، بیرونی و سازه ای قرار گرفته است. به دلیل گستردگی گزاره های محورهای اصلی و افزایش اعتبار مدل کیفی به منظور دستیابی به مدل نهایی تحقیق، از روش کمی (روش پیمایشی و میدانی و توزیع پرسش نامه بین نمونه آماری) و آزمون تحلیل معادلات ساختاری، استفاده شده است. از پرسش نامه محقق ساخته در بخش کمی بهره برداری شده است. در تهیه گویه های پرسش نامه جهت همپوشانی ( هم راستایی با مدل کیفی و مدل نهایی از مضامین مجمل حاصل از تحلیل تماتیک استفاده شده است. نظر کارشناسان خبره اسلامی و متخصصان پیشگیری از تخلفات اداری اداری جهت روایی پرسشنامه مداقه نظر قرار گرفته است. پایایی پرسشنامه با استفاده از ضریب آلفای کرونباخ 77٪ محاسبه گردید. تجزیه و تحلیل و دستیابی به مدل نهایی با آزمون تحلیل معادلات ساختاری در نرم افزار (PLS) تعیین گردیده است. از تکنیک حداقل مربعات جزئی، مدل کلی تحقیق مورد سنجه قرار گرفته است و روابط، معنادار گزارش گردیده است. نتایج پژوهش نشان می دهد که تأثیر تعالی بخشی بر پیشگیری از فساد اداری برابر0.694 (9.592)، اثر پیشگیری بر درمان برابر 0.431 (2.762) و اثر تعالی بخشی بر درمان برابر 0.692 (10.31) است و این بیانگر روابط معنا دار است. در تحلیل تأثیر گذاری بین محورها، فضایل اخلاقی و معنوی بر ساز و کارهای حل کننده برابر 0.426 (3.926) بر ساز و کارهای ساختاری برابر 0.653 (12.248)، بر ساز و کارهای نظارتی برابر 0.691 (16.360) را نمایان می سازد. در نتیجه مولفه های تعالی بخشی و پیشگیری، بیشترین تأثیر بر جلوگیری از فساد را در پی دارد و مابین تمامی محورها و گزاره های هر سه سطح، رابطه ای مستقیم و معناداری وجود دارد که همدیگر را در قلمروهای فردی، سازمانی و اجتماعی پوشش می دهند.", "keywords": ["تعالی بخشی", "آموزه‌های اسلامی", "تحلیل مضمونی", "معادلات ساختاری", "فساد اداری", "درمان", "پیشگیری"]}
{"id": 316, "body": "فساد در لغت مترادف تباهی و زشتی است که با فطرت آدمی ناسازگار است و مصداق ها و مظاهر آن همزیستی در جوامع انسانی را به مخاطره می اندازد. فساد سیاسی و اقتصادی در قلمرو فعالیت های اجتماعی و اقتصادی جامعه انسانی بروز و ظهور می کند. مفهوم این فساد بیشتر متوجه صاحب منصبان حکومتی و کارگزاران دولتی است که همراه با سوء استفاده از قدرت و نفوذ، به منظور کسب منافع نامشروع در سطوح کلان و خرد جامعه واقع می شود. فساد سیاسی زمینه ساز و بستر وقوع فساد اقتصادی است. بروز و شیوع فساد اقتصادی در جامعه نتایج و آثار بسیار مخرب و مهلکی در فرهنگ و اقتصاد جامعه دارد. حضرت امام خمینی(ره) همواره مبارزه با فساد را از اولویت های رسالت خویش می دانست. در این پژوهش به بازخوانی و تبیین اندیشه های ایشان در خصوص علل و راهکارهای مقابله با وقوع مفاسد سیاسی و اقتصادی پرداخته شده است. حضرت امام خمینی(ره) دلایل متعددی از جمله حب نفس، قدرت طلبی، دنیاطلبی و کاهش روحیه خدمت در بین مسئولین را زمینه ساز شکل گیری فساد در جامعه می داند و راه های مقابله با آن را گرفتار نشدن در زرق و برق دنیا و افزایش روحیه خدمت و تقوا در بین کارگزاران می داند.", "keywords": ["امام خمینی ( ره )", "اندیشه", "فساد سیاسی", "فساد اقتصادی"]}
{"id": 317, "body": "اجاره یکی از مهم‌ترین عقود معین است که از دیرباز درمیان مردم متداول بوده و در فقه و حقوق ایران برای خود عنوان معین و مستقلی دارد. از موضوعاتی که لازم است در این عقد تبیین و در مورد آن روشنگری بیشتری صورت بگیرد مواردی است که موجب فسخ عقد اجاره می‌شود؛ و اینکه تکالیف هر یک از موجر و مستأجر، نسبت به هم در موارد فسخ اجاره مشخص گردد. متأسفانه چالشی که وجود دارد این است که بسیاری از متعاقدین در این عقد از موارد فسخ اجاره و تکالیف خود در این زمینه یا آگاهی ندارند و یا علم آن‌ها اجمالی و ناقص است، به‌عنوان‌مثال وقتی موجر یا مستأجر به هر دلیلی از اجاره منصرف شود با توجه به لازم بودن عقد، این سوال برای او پیش می‌آید آیا شرعاً امکان فسخ وجود دارد؟ فسخ در عقد اجاره چگونه است؟ شرایط فسخ کدامند؟ و...، از طرفی دیگر، در قانون مدنی که برگرفته از فقه اسلامی است، در فصل اجاره در موارد مختلف برای فسخ اجاره به ذکر احکام خیار تخلف شرط (ماده 496)، عیب (ماده 478)، تبعض صفقه (ماده 483) و خیار شرط (ماده 498) پرداخته و نسبت به بقیه خیارات ساکت است؛ و فقط در ماده 456 ق م، به‌صورت اجمالی به گفتن اینکه تمام انواع خیار در جمیع معاملات لازم ممکن است موجود باشد مگر خیار مجلس و حیوان و تأخیر ثمن که مخصوص بیع است اکتفا نموده است؛ که این خود دارای ابهام است؛ در قانون خاص روابط موجر و مستأجر مصوب 1376، سخنی از موارد فسخ اجاره به میان نیامده است ولی در قانون موجر و مستأجر مصوب 1356 و 1362 تا حدودی این ابهامات برطرف شده است. رفع ابهامات فقهی و حقوقی از احکام فسخ اجاره، بررسی میزان انطباق احکام فسخ اجاره در فقه امامیه و حقوق ایران و همچنین بررسی آثار و پیامدهای موارد فسخ اجاره از منظر فقه امامیه و حقوق ایران از مهم مسائلی است که در این پژوهش موردبررسی قرار می‌گیرد.", "keywords": ["حقوق ایران", "فقه امامیه", "عقد اجاره", "فسخ"]}
{"id": 318, "body": "پژوهش حاضر با هدف ارائه مدلی مفهومی برای افزایش عملکرد از طریق فعالیت های توسعه منابع انسانی، یادگیری سازمانی، نوآوری و مدیریت دانش در میان کارکنان کمیته امداد امام خمینی (ره)، استان آذربایجان غربی به اجرا درآمد. این پژوهش از نظر نوع توصیفی و ازلحاظ روش، همبستگی از نوع مدل یابی معادلات ساختاری می باشد. جامعه آماری پژوهش، شامل کلیه کارکنان کمیته امداد امام خمینی(ره)، استان آذربایجان غربی، شامل 437 نفر می‌باشد که از بین آنان 205 نفر و به شیوه نمونه گیری تصادفی طبقه ای، به عنوان نمونه با استفاده از برآورد جدول مورگان انتخاب شدند. برای جمع آوری اطلاعات در پژوهش حاضر از پرسشنامه فعالیت های توسعه منابع انسانی ادراک شده والنتین و همکاران (2013)، پرسشنامه یادگیری سازمانی چیوا و همکاران(2007)، پرسشنامه مدیریت دانش لاوسون(2003)، پرسشنامه نوآوری آنتونیک و همکاران (2001) و پرسشنامه عملکرد شغلی بورمن و موتوویدلو (1993) استفاده شد. قابل ذکر است که تمامی ابزار از روایی و پایایی برخوردارند. روایی ابزار با استفاده از تحلیل عاملی تأییدی مورد بررسی قرار گرفت. ضریب آلفای کرونباخ برای پرسشنامه های فعالیت‌های توسعه منابع انسانی، مدیریت دانش، نوآوری، یادگیری سازمانی و عملکرد شغلی، به ترتیب 88/0، 89/0، 94/0، 92/0 و 90/0 بدست آمد. در پژوهش حاضر برای تجزیه و تحلیل فرضیه ها و بررسی روابط بین متغیرها از روش مدل یابی معادلات ساختاری، تحلیل مسیر و روش بارون و کینی استفاده شده است. نتایج پژوهش نشان داد که  بین فعالیت های توسعه منابع انسانی با مدیریت دانش، رابطه مثبت و معنی داری وجود دارد. رابطه بین فعالیت های توسعه منابع انسانی با یادگیری سازمانی در این پژوهش تایید شد. نتایج حاکی از آن بود که که بین فعالیت های توسعه منابع انسانی و نوآوری کارکنان رابطه معناداری وجود دارد. همچنین یافته های پژوهش نشان داد که بین مدیریت دانش و نوآوری کارکنان و  بین یادگیری سازمانی و عملکرد شغلی آنان رابطه معناداری وجود دارد. یافته های پژوهش حاکی از وجود رابطه معنادار بین نوآوری و عملکرد شغلی کارکنان می باشد. در این پژوهش نقش میانجی مدیریت دانش، بین فعالیت های توسعه منابع انسانی و نوآوری تایید شد. همچنین یافته های پژوهش نشان داد که یادگیری سازمانی، نقش میانجی بین فعالیت های توسعه منابع انسانی و نوآوری ایفا می کند. بر این اساس می توان نتیجه گرفت به منظور افزایش عملکرد کارکنان باید روش های توسعه منابع انسانی مناسب را انتخاب و از طریق مدیریت دانش و یادگیری سازمانی کارکنان، زمینه لازم برای نوآوری و بهبود عملکرد آنان را فراهم آورد.", "keywords": ["نوآوری", "استان آذربایجان غربی", "مدیریت دانش", "یادگیری سازمانی", "فعالیت‌های توسعه منابع انسانی", "کارکنان کمیته امداد امام خمینی ( ره )", "عمل‌کرد شغلی"]}
{"id": 319, "body": "حقیقت فعل اخلاقی در نظام اخلاقی اسلام را میتوان با توجه به انسان شناسی اسلام و جایگاه و نقش عمل و اوصاف آن در آیات و روایات مبتنی بر آرای فیض کاشانی و علامه طباطبایی اینگونه بیان کرد که در نگاه اسلام آن چیزی که حقیقتاً متصف به ارزش اخلاقی میشود ملکات و گرایش های نفسانی انسان است که شاکله شخصیت او را تشکیل میدهد و فعل بدنی و خارجی معمولاً از آن منتشر و منبعث میشود این ملکات و گرایش های درونی در قالب نیت در افعال بروز میکند و در حقیقت فعل خارجی تبلور بخش همان نیات و حالات پنهان نفس انسانی است البته افعال خارجی در رسوخ و تثبیت این گرایش ها و صفات درونی نقش مهمی دارند یعنی هر فعلی هنگامی که تکرار شود باعث میشود ملکه متناسب با آن فعل در درون انسان شکل گرفته و تثبیت شود در متون اسلامی شواهد بسیاری دال بر این مطلب وجود دارد که حقیقت وجود انسان که در اخلاق مورد بررسی قرار میگیرد همین ملکات و صفات درونی است مثل اینکه هنگام سخن از جزای اعمال به تجسم اعمال در قیامت اشاره میکند یا اینکه میفرماید \"یحشر الناس علی نیاتهم\" یا اینکه در تفسیر \"فتاتون افواجا\" میفرماید در قیامت فقط یک گروه از مردم به شکل انسان محشور میشوند و سایر متون دینی که دلالت میکند که حقیقت فعل اخلاقی همان گرایش ها و نیات و ملکات درونی است.", "keywords": ["فاعل اخلاقی", "علامه طباطبایی", "نظام اخلاقی اسلام", "فیض کاشانی", "فعل اخلاقی"]}
{"id": 320, "body": "یکی از مجازات‌هایی که در نظام تقنینی قضائی ایران و سایر کشور‌ها بعد از مجازات اصلی، مورد توجه قرار گرفته و در خصوص مجرمین و گناهکاران در محاکم جزائی اعمال می‌شود، مجازات‌های تکمیلی و تبعی است. قانون مجازات اسلامی مصوب 1392 بر خلاف قوانین قبلی محدوده‌ی اعمال این مجازات‌ها را نسبت به محکومین به حد و قصاص، گسترش داده که با توجه به کلیشه‌ای بودن دو مجازات اخیرالذکر، اعمال مجازات‌های تکمیلی و تبعی شبهه خلاف شرع بودن آن را تداعی و همین مطلب موجب بحث و جدل بین حقوقدانان گردیده است. راه حل مناسب و بررسی مبانی فقهی آن و نیز در سطح گسترده نگرش جامع به مجازات مذکور از دیدگاه فقه اسلامی و نحوه اعمال مجازات‌های اصلی همراه با مجازات‌های مذکور از دیدگاه فقه و حقوق و فقهای اسلامی مورد بحث و بررسی قرار می‌گیرد. ادله توسعه اعمال مجازات‌های مذکور در حد و قصاص، بررسی عناوین مذکور در فقه اسلامی و منابع آن ریشه‌یابی می‌گردد. در فقه اسلامی، در ابواب مختلف در خصوص تعزیرات، امر به معروف و نهی از منکر، امور حسبیه، احکام حکومتی، اختیارات ولی‌فقیه، مباحثی طرح و در هر کدام برای اصلاح امور اجتماعی، تربیت و پیشگیری وقوع انحرافات اجتماعی و فردی، مسائلی را طرح و با ادله بر گرفته از قرآن و سنت اسلامی، راهکار های مناسب ارائه نموده‌اند. مجازات تکمیلی و تبعی می‌تواند یکی از مصادیق عناوین مذکور بوده و براساس روش و دستاورد‌های فقها به صورت یک مجموعه قوانین جزائی نامعین برای اصلاح و تربیت بکار گرفته شود. بنابراین بررسی گسترده اعمال مجازات‌های تکمیلی و تبعی همراه هر یک از مجازات‌های اصلی خصوصا حد و قصاص، قلمرو و مبانی مشروعیت آنها، مصادیق عناوین و ابواب فقهی که این نوع مجازات‌ها تحت عنوان فردی از عناوین مذکور قرار می‌گیرد، مدنظر بوده و به طور مشروح و مستدل در این پژوهش و تحقیق دیده شده است. روش تحقیق این پژوهش، روش تحلیلی مبتنی بر اطلاعات به دست آمده از کتاب و سنت و اجماع و عقل و متون فقهی و جزائی و داده‌های کتابخانه‌ای است. نتایج بدست آمده عبارتند از اینکه ریشه اصلی مجازات‌های تکمیلی و تبعی حسب مقتضیات زمان تقنین در دو منبع اصلی اسلامی یعنی کتاب و سنت وجود داشته و این نوع مجازات‌ها قابل اعمال همراه هر یک از مجازات‌های اصلی اعم از حدود، قصاص، دیات و تعزیرات می باشند و تحت عنوان تعزیرات، امر به معروف و نهی از منکر، اختیارات ولی فقیه و احکام حکومتی قرار دارند.", "keywords": ["مجازات تکمیلی", "فقه اسلامی", "امر به معروف و نهی از منکر", "تعزیرات", "مجازات تبعی"]}
{"id": 321, "body": "چکیدهتلاقی مرزهای حقوق عرفی و حقوق شرعی در نظام عدالت کیفری ایران، تأثیر و تأثر این دو از یکدیگر و نقل و انتقال نقاط قوت و ضعف هر یک به دیگری را اجتناب ناپذیر ساخته است. وجود تفاوت در منابع شناخت و روش شناسی این دو و نیز طرز تلقی متفاوت از غایت یا مقصودی که از استقرار نظام کیفری مورد انتظار هر یک است، بعضاً به ناهمسازی و یا لااقل ناهمگونی قواعد و مقررات ختم می گردد؛ به نحوی که علاوه بر ایجاد سردرگمی در تشخیص و فهم سیاست جنایی حاکم (که برخی از آن به \"سیاست جنایی سرگردان\" تعبیر کرده اند)، ترسیم نقشه راه سیاست جنایی آینده را نیز به امری دشوار مبدل می سازد. در این میان، آنچه به موضوع رساله حاضر مربوط می شود مسئله کشف حقیقت و توانمندی های بالقوه و ذاتی یک نظام کیفری برای تحقق بخشیدن به این \"غایت دادرسی های کیفری\" است. هر نظام عدالت کیفری و از جمله نظام کیفری فقهی در پی شناسایی، استخدام و ساماندهی کارآترین ابزارهای کشف حقیقت است تا با الزام قضات و سایر کنشگران عدالت کیفری به رعایت و به کارگیری این ابزارها امکان تحقق عدالت و صدور احکام برحق فراهم گردد. نمی توان انکار کرد که دستیابی تمام و کمال به این هدف در هر نظام حقوقی به دلیل وجود عوامل و موانع درونی و بیرونی ممکن نیست و هر نظامی حسب تجربه، دغدغه مندی و در اختیار داشتن امکانات لازم می تواند تا حدودی -کم یا زیاد- به این هدف نزدیک شود. بدیهی است نظام کیفری ایران نیز ادعایی جز آنچه گفتیم ندارد، اما از آنجا که وجه دوگانه این نظام (شرعی-عرفی) در همه ابعاد خردتر آن انعکاس یافته، دوگانگی هایی در این حوزه نیز قابل مشاهده اند. در این رساله تلاش شده است تا برخی از موانع ذاتی یا ساختاری کشف حقیقت در نظام کیفری فقه امامیه -تا آنجا که برای نگارنده قابل درک و ترصید بوده اند- مورد بررسی و تحلیل نظری قرار گیرند. چنین می نماید که حقوق کیفری اسلامی (به طور اخص؛ امامیه) نیز همچون سایر نظام های حقوقی از موانع کشف حقیقت برکنار نیست و بدون شک، شناسایی و ارزیابی درجه شدت و ضعف این موانع، مقدمه اصلاح قوانین موضوعه کیفری کشور در راستای تنظیم و تصویب قوانینی است که تا جای ممکن کشف حقیقت و نیل به عدالت را برای محاکم میسر سازند. به نظر می رسد تأثیرپذیری حقوق موضوعه ایران از ضوابط، موازین و قواعد فقه شیعه، راهیابی این موانع را به کتاب قوانین کیفری کشور (در قالب قوانین شکلی و ماهوی) در پی داشته است. بر این اساس، آنچه در این رساله از آن به رویکرد کمّی فقه یاد شده است در کنار فرعی تلقی کردن جایگاه عقل، وجود احکام تعبدی، وجود پیش فرض های ارزشی در نظام حقوق اسلامی، اختلاط مفهوم جرم و گناه، موضوعیت داشتن ادله اثبات و قاعده درء به عنوان موانع ساختاری کشف حقیقت در فقه امامیه معرفی شده اند و سعی شده است آثار ناشی از وجود موانع مذکور در قلمرو حقوق کیفری موضوعه ایران -تا جایی که به موضوع کشف حقیقت مربوط می شود- کشف و بیان شوند. تردیدی نیست که بنا بر عنوان و موضوع این تحقیق، علاوه بر اینکه موانع غیر ساختاری (رفتاری) کشف حقیقت در فقه امامیه مورد توجه و بررسی نبوده اند، آن دسته از موانع ساختاری که میراث نظام حقوق عرفی ایران محسوب شده و مأخوذ و منبعث از فقه امامیه نمی باشند نیز از موضوع این رساله خروج موضوعی دارند. ", "keywords": ["فقه امامیه", "قاعده در", "کشف حقیقت", "موضوعیت داشتن ادلّه", "رویکرد کمّی"]}
{"id": 322, "body": "فقه اسلامی مراحل مختلفی را پشت سر گذاشته است از مرحله شکل گیری گرفته تا مرحله بلوغ و تکامل، دورانی که در آن تفکر و اجتهاد، تضمین کننده پویایی و نشاط فقه بوده است، و احکام مناسب و موافق عرف و مصلحت از منابع استخراج می شدند. و اما رفته رفته این پویایی و طراوت رو به زوال نهاد، تا جایی که برخی به اشتباه قائل به انسداد باب اجتهاد شده و گفتند که دیگر به اجتهاد نیازی نیست چون علماء سابق کلیه احکام شرعی را تدوین نموده اند و مردم می توانند به آراء آنان اکتفاء نمایند. غافل از این که چگونه این رویکرد می تواند پاسخگوی تمامی مشکلات پیش آمده در دوران بعدی باشد، دورانی که پیشرفتهای علمی و فناوری، مسائل جدیدی را پیش روی شریعت و فقه اسلامی قرار داده است.با مطالعه فقه حنفی و مصاحبه با چند تن از علمای آن، نوعی پایبندی خاص به مذهب و آراء امام ابو حنیفه و صاحبَیَن در بین آنان مشاهده می شود لکن نمی توان گفت که آنان قائل به انسداد باب اجتهاد هستند و مویّد آن وجود فقه فرضی در این مذهب می باشد؛ اما باید گفت که برخی از ایشان قائل بر عدم وجود مجتهد مطلق در عصر حاضر می باشند که این نگاه باعث اختلاف نظر در بین آنان در مواجهه با مسائل مستحدثه گردیده است و شاید همین امر باعث گردیده تا دیگران به اشتباه، آنان را جزو قائلین به انسداد بپندارند.لذا در پژوهش حاضر سعی شد تا با مطالعه آراء و نظریات مختلف نحوه برخورد و راه حل آنان در مواجهه با مسائل جدید بررسی گردد که شاید بهترین شیوه، همان اجتهاد گروهی به وسیله ایجاد یک انجمن فقهی باشد. شورایی متشکل از فقهاء و دانشمندانی که درباره مسائل جدید، دارای رویکردی واقع بینانه بوده و ضمن اینکه درک صحیحی از وضعیت کنونی مسلمانان دارند، از نظرات و تحقیقات دانشمندان مورد اعتماد در تخصّص های مختلف از قبیل پزشکی، اقتصادی، اجتماعی و... نیز استفاده نمایند، تا با استعانت از خداوند متعال احکام شریعت را درباره تمامی مسائل مستحدثه و موضوعاتی که نیاز به بحث و تحقیق دارند را واضح و آشکار نمایند.", "keywords": ["فقه حنفی", "اجتهاد گروهی", "انسداد باب اجتهاد", "مسائل مستحدثه"]}
{"id": 323, "body": "یکی از مسائل مورد بررسی در حوزه اندیشه سیاسی، توجه به مشارکت سیاسی و نقش آن در پویایی فقه سیاسی اسلام و بررسی تأثیر مشارکت سیاسی بر پویایی فقه سیاسی شیعه از مشروطیت تا جمهوری اسلامی است. سوال اصلی که پژوهش حاضر قصد دارد به آن بپردازد این است که، چه رابطه‌ای بین مشارکت سیاسی و پویایی فقه سیاسی شیعه از مشروطیت تا انقلاب اسلامی وجود دارد؟ فرضیه مورد آزمون چنین است که علت پویایی فقه سیاسی شیعه از مشروطیت به بعد، محدود شدن نسبی استبداد و خودکامگی حکومت به وسیله مشارکت سیاسی مردم و ضرورت بازتاب این شرایط در فقه سیاسی شیعه بوده است. این رخداد هم در زمان مشروطیت و هم در نظام جمهوری اسلامی ایران اتفاق افتاده و هر چه مشارکت سیاسی بیشتر شده، فقه سیاسی شیعه روند تکاملی و پویایی خودش را بهتر طی کرده است. روش پژوهش حاضر در این رساله کتابخانه‌ای و چارچوب نظری آن بر اساس نظریه بحران اسپریگنز می‌باشد. یافته‌های پژوهش نشان می‌دهد که در نتیجه بحران‌های اجتماعی و سیاسی جامعه ایرانی در دو رویداد مهم مشروطیت و انقلاب اسلامی و افزایش مشارکت سیاسی گروه‌های مختلف در فرایندهای سیاسی و اجتماعی، فقه سیاسی شیعه به دلیل ضرورت پاسخ به اقتضائات این رویداها پویا تر شده و منظومه معنایی آن گسترش یافته است. منازعه خرده گفتمان‌های فقه سیاسی شیعه و تفقه در مورد مفاهیمی مثل قانون، آزادی، حق رأی، انتخابات، نظام سیاسی، مشروعیت و ... بخشی از مصادیق تأثیر مشارکت سیاسی بر پویایی فقه سیاسی شیعه از مشروطیت تا جمهوری اسلامی است.", "keywords": ["فقه سیاسی", "فقه سیاسی شیعه", "انقلاب اسلامی", "مشروطیت", "شیعه", "مشارکت سیاسی", "جمهوری اسلامی ایران"]}
{"id": 324, "body": "نوشته‌ی حاضر در پی بررسی چیستی مفهوم امور حسبیه و سیر تحول این مفهوم در فقه سیاسی شیعه است. بدین منظور نگارنده در فصلی پس از تبین مفاهیمی همچون فقه، فقه سیاسی و امور حسبیه (از منظر فقهای شیعی و سنی) با تقسیم بندی ادوار فقه شیعه به بررسی آرا و نظرات برخی از فقهای برجسته و تاثیرگذار در هر دوره پرداخته است. از آنجا که در تالیفات اکثر فقها بابی به عنوان حسبه وجود ندارد، نویسنده تلاش کرده از طریق یافتن مصادیق امور حسبیه و گفتار پراکنده‌ی فقها در مورد حسبه، در حد بضاعت خویش، نگاه فقیه مد نظر در خصوص مفهوم مورد بحث را نشان دهد. «امور حسبیه» به امور فردی و اجتماعی اطلاق می‌شود که نظام و اداره امور زندگی فرد و جامعه و سامان اجتماعی از هر نظر به آن بستگی دارد، و اگر این امور تعطیل شود، زندگی فردی و در مراتب بعدی حیات اجتماعی فلج شده و رفته رفته رو به اضمحلال و نابودی می‌نهد. امور حسبیه بر سه عنصر اصلی عدم رضایت شارع مقدس به ترک و اهمال در آن امور؛ نداشتن متولی قهری و عدم توقف بر ترافع قضائی و رجوع به دادگاه امور استوار است. امور حسبیه نقش مهمی در تنظیم مناسبات فردی و اجتماعی اجتماع مسلمانان ایفاء می‌کند به گونه‌ای که حوزه‌های فردی خرد، همچون احوال شخصیه و اجتماعی کلان، مثل حکومت و تدبیر امور گسترده‌ی اجتماعی را می‌تواند در برگیرد. نظریه حسبه در سیر تحول خود از حالت بساطت و اجمال به وضعیت پیچیدگی و تفصیل تغییر وضعیت داده است، به این صورت که در عصر آل بویه و ایلخانیان در مرحله نظری بوده است و در عصر صفویه در سطح عملی و حوزه سیاست داخلی نقش آفرینی کرده است. در دوره قاجاریه امور حسبیه علاوه بر سطح داخلی در حوزه سیاست خارجی نیز موثر بوده است. و در عصر پهلوی و جمهوری اسلامی در حوزه اصل حکومت ایفای نقش کرده است.این پژوهش در پی پاسخ به این سوال اصلی است که: مفهوم امور حسبیه در فقه سیاسی شیعه دچار چه تحولاتی شده است؟ این تحول در چه زمینه‌ها و اموری بوده و چه تأثیری بر فقه سیاسی شیعه گذاشته است؟", "keywords": ["فقه سیاسی", "فقه سیاسی شیعه", "امور حسبی", "ولایت فقیه", "شیعه", "امور حسبیه", "عدول", "فقه"]}
{"id": 325, "body": "یکی از مسئولیت های امنیتی موجود در حکومت اسلامی ،مدیریت جامعه اطلاعاتی وامنیتی کشور است که با جان ، مال ،آبرو وحیثیت افراد سرو کار دارد.قواعد فقهی حاکم بر مسئله امنیتی به نحوی تدوین شده اند که سخت گیرانه ومانع کار اطلاعاتی نباشند، چنانکه تمایل افراد را در برعهده گرفتن این مشاغل کم کند واز سوی دیگر حقوق وحریم خصوصی وامنیتی  افراد را تأمین کنند ودست کارگزاران اطلاعاتی وامنیتی را بر اعمال هر آسیبی برمردم و مجرمین امنیتی باز نگذارند.در این پژوهش که موضوع از دیدگاه فقه امامیه  ومنابع فقهی(قرآن ،احادیث وروایات، عقل، اجماع)مورد بررسی قرار گرفته ،اینگونه بدست آمده است که قواعد فقهی مختص به اقدامات اطلاعاتی وامنیتی وجود نداشته بلکه با سایر قواعد فقهی در مسائل امنیتی (اقتصادی ،اجتماعی ،سیاسی، اخلاقی و...) مشترک ومرتبط بوده واز سوی دیگر با بررسی انجام شده مشخص گردید در فقه اسلامی وقانون مجازات اسلامی برای مرتکبین متخلف ومجرمین درحیطه مسئوولیت وکارگزاران ونیروهای اطلاعاتی وامنیتی محدویت ها ومجازات هایی تعیین شده است.در حقوق اسلام همین اندازه که در نظر عرف  وبر مبنای قواعد فقهی بتوان اضرار ناروایی را به کسی نسبت داد، اوضامن جبران خسارت می شود ،که ممکن است این جبران ضرر وخسارت به حالت های مختلفی مانند انجام جبران وبرگردادن مال  ویا پرداخت دیه وارش صورت پذیرد.بنابراین نیروهای اطلاعاتی وامنیتی می بایست با دانش آگاهی وعلم به قواعد فقهی واحکام مرتبط با کار اطلاعاتی وارد این عرصه شده تا گرفتار آسیب ها ،ارتکاب به گناه ویا کار ناثواب نشوند.", "keywords": ["احکام شرعی", "فقه", "قواعد فقهی", "مسائل امنیتی", "کارگزاران اطلاعاتی"]}
{"id": 326, "body": "در این تحقیق به یکی از مباحث بسیار مهم در فلسفه تحلیلی، بحث معنا داری اسامی خاص که شباهتهای فراوانی با بحث وضع در اصول فقه دارد، پرداخته شده است. و یک مقایسه بین نظریه‌ی معنا داری در فلسفه تحلیلی و وضع در اصول فقه انجام شده است. مفاد معناداری اسم خاص در فلسفه تحلیلی این است که؛ معنا داری اسم خاص به چه صورت می‌باشد؟ برای رسیدن به پاسخ این پرسش، چهار نظریه مهم (نظریه مصداقی، توصیفی ـ توصیفی فرگه و راسل و توصیفی جدید و دسته ای ـ و نظریه زنجیره علی دلالت) نزد بزرگان این سنت، تبیین شده است. مسئله وضع در اصول فقه نیز اشاره به رابطه لفظ و معنا دارد به نحوی‌که؛ اکثر قریب به اتفاق علماء این رابطه را از نوع جعل و قرارداد می ‌دانند، گرچه برخی این رابطه را ذاتی ‌خوانده است. در خصوص رابطه لفظ و معنا، هرچند جمهور بزرگان قائل به وضعی دانستن این رابطه می‌باشند، اما آنچه حائز اهمیت است، اینکه؛ خوانش‌های متفاوتی از این رابطه نزد اندیشمندان صورت گرفته است که می‌توان در این خصوص، اشاره کرد به نظریه‌های: ملازمه، اعتبار، تعهد، قرن اکید و هوهویت که بخشی از گفتار این نوشتار را به خود اختصاص داده است. نقطه عزیمت مسئله، بررسی و تطبیق دو نظریه فوق(نظریه معناداری اسامی خاص و نظریه وضع) در دوسنت مذکور می‌باشد. می‌توان ادعا کرد که علی‌رغم نوشته‌های فراوانی که در زمینه این دومسئله ـ معنا داری درفلسفه تحلیلی و وضع در علم اصول ـ انجام‌شده لیکن نوشته‌ای با این موضوع، در عرصه علمی بر اساس اسقراء نگارنده کاملاً تازه و جدید می‌باشد به نحوی‌که نظریه وضع و معنا داری تبیین، ونقاط اشتراک و افتراق آن با توجه به پیش فرض های دو سنت مذکور، نشان داده شده است.", "keywords": ["معنا‌داری", "اسم خاص", "فلسفه تحلیلی", "اصول فقه", "وضع", "کریپکی"]}
{"id": 327, "body": "تربیت دینی از جمله موضوعاتی است که با تغییر و تحول در زندگی بشر امروزی، با چالش های جدی مواجه گردیده است. چالش تربیت دینی در زندگی انسان معاصر، تنها به گستردگی ارتباطات مربوط نمی گردد؛ بلکه سبک زندگی مدرنیته، ایجاب می کند فطرت انسانی- به عنوان دین تکوینی- به حجاب رود و دین داری در زمانه‌ی حاضر بیش از پیش در مضیقه قرار گیرد. لذاست که تحقیق در این حوزه لزوم پرداختن به تربیت دینی را بیش از پیش نمایان می سازد. در تحقیق حاضر پس از بررسی و تبیین مبانی لازم با توجه به آراء آیت الله شاه آبادی و و با تاکید بر آراء آیت الله جوادی آملی، به تبیین فلسفه تربیت دینی مبتنی بر محبت، پرداخته شده و چیستی، چرایی و چگونگی تربیت دینی مبتنی بر محبت، استنباط گردیده است. یافته های تحقیق در باب چیستی تربیت دینی مبتنی بر محبت عبارتند از: تربیت دینی مبتنی بر محبت فرایندی پیوسته و مداوم است که طی آن انسان مسیر صیرورت و شدن را به سوی مراتب حیات متالهانه طی می‌کند و در مراتب والاتر، به حیات محبانه و عاشقانه راه می‌یابد. در این رویکرد همه -ی اعمال و شئون آدمی با نظام حبی و کشش ربوبی جهان هستی همسو گشته و بر مدار محبت به خداوند و اولیاء او سامان می‌یابد و تلاش می‌شود قوای طبیعت آدمی، از فطرت وی حیات‌یابی کنند. همچنین نگاه و تمایزاین رویکرد در ساحات اعتقادی، اخلاقی و عبادی بیان گردید. در باب چرایی تربیت دینی مبتنی بر محبت، اهداف و اهمیت و ضرورت این رویکرد تبیین گردید. بدین ترتیب «عبودیت حبی» به عنوان هدف غایی بیان شد. همچنین اهداف واسطه ای عبارتند از: تلاش جهت نیل به مراتب حیات متالهانه، پذیرش و انتخاب خداوند به عنوان محبوب حقیقی و تآسی به مظاهر وی یعنی ائمه معصومین (ع) و اطاعت از آنان در تمام مناسبت های فردی و اجتماعی، تلاش جهت شکوفا شدن فطرت عاشقه با عرضه‌ی پیوسته‌ی همه-ی ابعاد وجودی انسان به عقل نظری و عملی، کسب بینش و معرفت نسبت به حقیقت خود(به عنوان عین فقر و ربط وجودی)، خداوند و اولیای او. یافته های تحقیق در رابطه با چگونگی و اصول عبارتند از: اصل تقوا (محبت مدار)، اصل انتخابگری، اصل تصعید نیازهای مشروع آدمی و رعایت مراحل رشد، اصل تلفیق میان حکمت نظری و عملی، اصل تولی و تبری، اصل جامعیت و ایجاد توازن میان همه ابعاد و اصل ارجاع متشابهات انسان به محکمات فطری وی و اصل تعلیم و تحصیل معرفت.", "keywords": ["تربیت دینی", "فلسفه تربیت دینی", "محبت", "آیت‌الله شاه آبادی ( ره )", "آیت‌الله جوادی آملی"]}
{"id": 328, "body": "فناوری اطلاعات مجموعه‌ای از دانش، روش و ابزار است که به منظور تسهیل و انجام فرآیند تولید، گردآوری، سازماندهی، بازیابی و نشر اطلاعات مورد استفاده قرار می‌گیرد. امروزه فناوری‌‌های نوین اطلاعاتی به سبب سرعت بالای انتقال اطلاعات در بخش آموزش و یادگیری، از اهمیت خاصی برخوردار است. با توجه به ورود تکنولوژی آموزشی در کشور و استفاده‌ی آموزش و پرورش از این فناوری‌ها در آموزش دروس مختلف، آموزش قرآن کریم نیز از این امر مستثنی نبوده و در حال حاضر تا حدودی در این حوزه، از فناوری‌های نوین استفاده می‌شود؛ از جمله فناوری‌هایی که خصوصا در آموزش و پرورش کشور مورد استفاده قرار می‌گیرد می‌توان به نرم‌افزار‌های قرآنی و محتوا‌ها و وسایل الکترونیکی و سخت افزار‌های مرتبط با آموزش قرآن کریم مانند: رایانه، دیتا پرژکتور و انواع لوح فشرده اشاره نمود. استفاده‌ی بهینه از فناوری‌های نوین اطلاعاتی در حیطه‌ی آموزش قرآن کریم در مدارس ابتدایی به عواملی نظیر تامین بودجه، فراهم نمودن امکانات و ایجاد زیرساخت‌های مورد نیاز، فرهنگ‌سازی، میزان آگاهی و اهمیت و نحوه‌ی استفاده از فناوری‌های نوین وابسته است. در این تحقیق با عنوان « نقش فناوری اطلاعات در آموزش قرآن کریم مدارس ابتدایی» که به روش کتابخانه‌ای صورت گرفته سعی بر این است که به شکل جدیدی مباحث مبتلابه در مورد نقش فناوری اطلاعات در حیطه‌ی آموزش قرآن کریم و مراحل و سیر تحول آموزش قرآن کریم در آموزش و پرورش ایران مخصوصا دوره‌ی ابتدایی مورد بررسی قرار گرفته سپس آسیب شناسی و ارائه راهکار صورت گیرد. از مهمترین نتایج این تحقیق می‌توان به دستیابی به روش‌های نوین آموزش قرآن کریم در دوره‌ی ابتدایی، آشنایی با ویژگی‌ها و مهارت‌های فناورانه‌ی مورد نیاز مربیان و معلمین قرآن کریم، شناخت فناوری‌های نوین به کار رفته و مفید در عرصه‌ی قرآن کریم و آموزش آن، شناسایی آسیب‌های حوزه‌ی قرآن کریم و فناوری اطلاعات و راهکارهای بهبود انس با قرآن کریم اشاره نمود.", "keywords": ["آموزش", "مدارس ابتدایی", "قرآن کریم", "فناوری اطلاعات"]}
{"id": 329, "body": "فناوری اطلاعات مهمترین ابزار راهبردی صحیح جوامع امروزی به شمار میآید که میتواند به مشارکت مؤثرتر و شفافتر شهروندان کمک می کند. کیفیت و اثربخشی سازمان و یا به عبارتی دیگر، بهره وری سازمان علاوه بر عامل منابع انسانی، مدیریت صحیح و ... در عصر امروز ، تکنولوژی و فناوری اطلاعات نیز می باشد. بر این اساس پژوهشی با هدف بررسی تاثیر فناوری اطلاعات در ارائه پاسخگویی مطلوب در شرکت ملی پست (مطالعه موردی: شهرستانهای شاخص شرکت ملی پست استان فارس ) انجام گرفته است. پژوهش حاضر به لحاظ هدف، از نوع عملی و کاربردی است که به صورت میدانی صورت گرفته است و از نظر روش، از نوع مطالعات تحقیقی ، توصیفی و استنباطی  و از شاخه پیمایشی است. در این تحقیق نیز ، جامعه آماری شامل مشتریان و پرسنل ادارات پست شهرستانهای فیروزاباد، لار، جهرم ، مرودشت و کازرون می باشد. در مجموع حجم جامعه آماری این پژوهش برابر 430801 نفر می باشد.  روش نمونه گیری نیز تصادفی ساده بوده و حجم نمونه  384 نفر می باشد. مقدار آلفای کرونباخ پرسشنامه برابر 0.942 به دست آمده که نشان از پایایی بالای سوالات پرسشنامه دارد. تجزیه و تحلیل داده ها به کمک نرم افزار  spss  و مدل معادلات ساختاری یا لیزرل انجام گردیده است. در این پژوهش متغیر های فناوری اطلاعات با شاخصهای کیفیت اطلاعات، کیفیت خدمات و کیفیت ارتباطات سیستمی مورد بررسی قرار گرفته و تاثیر این عوامل بر پاسخگویی مطلوب از سوی شرکت ملی پست شناسایی شده است. نتایج بررسی ها نشان از پذیرش و تاثیر هرسه عامل بر افزایش کیفیت پاسخگویی ازائه شده از سوی شرکت ملی پست دارد . در میان این عوامل تاثیر کیفیت خدمات بر پاسخگویی مطلوب بیشتر است.", "keywords": ["لیزرل", "شرکت ملی پست جمهوری اسلامی ایران", "فناوری اطلاعات", "کیفیت خدمات", "پاسخ‌گویی مطلوب"]}
{"id": 330, "body": "قاعده‌ی نفی عسر و حرج یکی از قواعد مهم فقهی است که فقها در موارد فراوان به آن استناد کرده‌اند؛ و به موجب آن، هرگاه حکمی سختی و مشقت زیاد به همراه داشته باشد، آن حکم مرتفع می‌شود آیات و روایات متعددی به عنوان مستند این قاعده، از طرف فقها ذکر شده است.  با بررسی مصادیق عسر و حرج از دیدگاه امام خمینی (ره) مشخص می‌شود که مفاد قاعده به نظر ایشان نهی سلطانی یا حکومتی است، در صورتی که به عقیده اکثر فقها مفاد آن نفی حقیقت، اثر، حکم و... است و بر سایر قواعد فقهی، حاکم است و تعارض میان دو حرج را قبول نکرده‌اند؛ اما بسیاری فقها بر این عقیده‌اند که، این قاعده با سایر قواعد تعارض نموده و احکام آن باب جاری می‌شود؛ ادله و شواهدی نیز بر وجود تعارض دلالت دارد. به نظر امام خمینی (ره) مفاد قاعده در معاملات حرجی، عزیمت است، اما برخی از ادله و شواهد بر رخصت بودن آن دلالت دارد. با این که برخی قائلند قاعده صرفاً شامل امور وجودی می‌شود، امام خمینی (ره) قائل به شمول قاعده نسبت به امور عدمی نیز هستند.به هر حال برای تشخیص دقیق مصادیق عسر و حرج شناخت مفهوم دقیق دو اصطلاح و در نظر گرفتن ملاک‌های عرفی، مصالح و مفاسد و رویه قضایی ضروری است. این قاعده فقهی در ماده‌ی 1130 قانون مدنی به صراحت به کار رفته است. طبق این ماده به زوجه اجازه داده شد در مواردی که ادامه زندگی زناشویی، وی را در وضعیت عسر و حرج قرار دهد با مراجعه به حاکم و اثبات عسر و حرج، درخواست طلاق نماید. عام بودن این ماده برای زن این امکان را فراهم می‌آورد که بدون توجه به مبنای ایجاد عسر و حرج، با اثبات علت موجه سختی و تنگی خود را از علقه زوجیت رها سازد. اگر چه عام بودن ماده موضوع بحث از مزایای مهم آن است، اما از سوی دیگر موجب سلیقه‌ای شدن کاربرد آن در محاکم خانواده گردیده است. در این راستا به نظر می‌رسد هدف از طرح پیشنهادی الحاق یک تبصره به ماده 1130 قانون مدنی به منظور جلوگیری از سلیقه‌ای عمل کردن قضات در تشخیص مصادیق عسر و حرج بوده است.", "keywords": ["ماده 1130 قانون مدنی .", "رویه قضایی", "عسر و حرج", "دیدگاه امام خمینی ( ره )", "قاعده فقهی"]}
{"id": 331, "body": "این پژوهش با هدف بررسی تطبیقی نظارت دولت وملت در قانون اساسی ایران وحقوق اسلام تدوین شده است بحث نظارت و بازرسی یکی از مهمترین بحث ها در حقوق عمومی محسوب می شود، زیرا با انجام نظارت موثر از طریق نهادهای صالح و قانونی می توان نتایج ارزشمندی را در نظام سیاسی مشاهده نمود.برای همین نظارت های مختلفی در قانون اساسی ایران واسلام پیشی بینی شده است که با توجه به هدف پژوهش می توان در دو نوع نهادهای نظارت دولتی وتهادهای نظارت مردمی یا ملتی تبیین کرد لذا پژوهش حاضربه شیوه توصیفی وتحلیلی وتطبیقی با بررسی این اصول‌، مراجع نظارت در قانون اساسی وکارکرد انواع نظارت را در قانون اساسی ایران واسلام مورد مطالعه قرار داده و بر همین اساس ضمن بررسی مراجع نظارت دولتی ومردمی در قانون اساسی جمهوری اسلامی ایران واسلام پیش بینی شده است را مورد کنکاش حقوقی قرار داده است. در این راستا جهت بهره گیری از دستاوردهای حقوقی اسلام، موضوع نظارت وکارکرد آن را در متون اسلام از جمله قرآن وسنت و.... مورد ارزیابی قرار گرفته است.نتیجه ای که بدست آمده نشان می دهد که برای هر کدام از نهاد ها ی دولتی از جمله نهاد قضایی ونهاهاد قوه مجریه وشورای نگهبان و.... در قانون اساسی ایران و نظام حقوقی اسلام کارکردهای نظارتی مختلفی تبیین شده است همچنین برای نظارتهای مردمی هم در قانون اساسی ایران واسلام راهکارهای مختلفی از جمله نظارت همگانی ، نظارت بر رسانه ها ومطبوعات ، نظارت از طریق راهپیمایی وتشکل های سیاسی ، اجتماعات و همچنین نظارت پارلمانی تعبیه شده است به گونه ای که کارکرد نظارت پارلمان بر دولت از ارکان رژیم های پارلمانی است ونظرات مجلس است که می تواند از خودسری قوه مجریه جلوگیری نماید", "keywords": ["کارکرد نظارت", "حقوق اسلام", "نظارت", "نظارت ملت", "نظارت دولتی", "قانون اساسی ایران"]}
{"id": 332, "body": "نظام حقوقی جمهوری اسلامی ایران همانند سایر نظام های حقوقی، نهادهایی را برای صیانت از قانون اساسی در نظر گرفته است. شورای نگهبان قانون اساسی جمهوری اسلامی ایران نهاد پاسدار قانون اساسی و موازین اسلام در ساختار نظام جمهوری اسلامی ایران است. ولی نظارت وی به  نظارت بر مصوبات مجلس شورای اسلامی محدود است و نحوه نظارت بر مصوبات بسیاری از نهادها مشخص نشده است. قابل ذکر است که دیوان عدالت اداری، رییس جمهور و قضات محاکم نیز در حوزه صیانت از قانون اساسی به ایفای نقش می پردازند. ولی نظارت این نهادها نیز نظارتی کامل و جامع بر هنجارهای حقوقی نمی باشد. بنابراین چه در حوزه قانونی و چه در حوزه اجرایی، امکان ورود یا حضور هنجارهای مغایر با قانون برتر در نظام حقوقی وجود دارد. محدودیت در صلاحیت ها و عدم استقلال کافی شورای نگهبان، عدم تبیین جایگاه قوه ی قانون گذار و نقش مصوبات آن در نظم حقوقی و وجود هنجارسازان متنوع در نظم حقوقی ایران، وضعیت صیانت از قانون اساسی در ایران را با چالش های جدی رو به رو کرده است.", "keywords": ["صیانت از قانون اساسی", "قانون اساسی", "چالش‌ها", "شورای نگهبان", "هنجارهای حقوقی"]}
{"id": 333, "body": "در نظام جمهوری اسلامی ایران مجلس بارزترین مظهر اعمال حاکمیت ملی و قدرت در ساختار قانون گذاری است. مفهوم قوانین در قانون اساسی جمهوری اسلامی ایران واژه ی قوانین در 23 اصل از اصول قانون اساسی ایران و در مجموع سی و سه بار تکرار شده است. علاوه بر این، تصریح به اصول قانون اساسی قبل از واژه قوانین در ذیل اصل 4 قانون اساسی، شمولقانون اساسی را از مفهوم قوانین مزبور خارج نموده است. بنابراین واژه قوانین در قسمت دوم اصل چهارم قانون اساسی صرفاَ قوانین عادی را شامل می شود. همچنین اصل 72 قانون اساسی مقرر می دارد: \"مجلس شورای اسلامی نمی تواند قوانینی وضع کند که با اصول و احکام مذهب رسمی کشور یا قانون اساسی مغایرت داشته باشد. تشخیص این امر به ترتیبی که در اصل نود و ششم آمده بر عهده ی شورای نگهبان است\". بی تردید قوانینی که مجلس شورای اسلامی وضع می کند قانون به معنای خاص است و قانون عادی نام دارد زیرا وضع قانون عادی در صلاحیت قوه مقننه است و مطابق اصل 58 قانون اساسی قوه مقننه منصرف به مجلس شورای اسلامی است و اعمال قوه مقننه در صلاحیت نهاد دیگری نیست. همچنین صدر اصل 73 قانون اساسی مقرر می دارد: \"شرح و تفسیر قوانین عادی در صلاحیت مجلس شورای اسلامی است\".صدر این اصل مبین تفسیر قانونی است. مرجع تفسیر قانونی مقام وضع کننده آن (قانون گذار) است. بنابراین مجلس شورای اسلامی مقام واضع قانون عادی است که از صلاحیت شرح و تفسیر قوانین عادی بهره مند است. لذا مراد از واژه ی قوانین در اصل 72 قانون اساسی قوانین به مفهوم قوانین عادی است. این مطالعه که به روش تحلیلی توصیفی و روش گردآوری کتابخانه ای(اسنادی) در پاسخ به سوال اصلی پژوهش، نقش و جایگاه دستگاه تقنینی جمهوری اسلامی ایران و انطباق آن با قانون اساسی چگونه است؟ انجام پذیرفته است. نتایج حاصل از این پژوهش حاکی از آن است که مجلس شورای اسلامی، دارای اختیارات و وظایف سنگین و گسترده‌ای است. اصول متعدد قانون اساسی در فصل ششم، مربوط به همین موضوع است.هم چنین بر اساس اصل 72 قانون اساسی مجلس شورای اسلامی نمی تواند قوانینی وضع کند که با اصول و احکام مذهب رسمی کشور یا قانون اساسی، مغایرت داشته باشد.", "keywords": ["، ایران", "مجلس شورای اسلامی", "قوانین عادی", "دستگاه تقنینی", "قانون اساسی"]}
{"id": 334, "body": "سیاست خارجی مهم ترین وجه دولت‌ها در عرصه روابط بین الملل می باشد.قانون اساسی  بالاترین سند و منبع سیاسی رسمی در داخل یک کشور است که سیاست های کلان یک کشور از جمله سیاست خارجی بر اساس آن بنیان نهاده شده است. در این رساله رابطه قانون اساسی و الگوی رفتار انتقادی سیاست خارجی جمهوری اسلامی ایران مورد بررسی قرار گرفته است هدف اصلی در این نوشتار ،پیدا کردن خط مشی اصلی در سیاست خارجی جمهوری اسلامی ایران  براساس قانون اساسی می باشد و این سوال را مورد نظر قرار داده ایم که متن قانون اساسی مولد چه الگوی رفتاری در سیاست خارجی جمهوری اسلامی ایران می باشد ؟ در جمهوری اسلامی ایران به دلیل ماهیت ایدئولوژیک نظام این رابطه از اهمیت ویژه ای برخوردار است و طبیعتاٌ چارچوب و حدودی که قانون اساسی برای سیاست خارجی تعیین می کند منحصر به فرد و حاوی اصول و قواعدی است که رسالتی بین المللی را برای نظام جمهوری اسلامی رقم می زند. چارچوبی که نظام حاکم بر روابط بین الملل را ظالمانه دیده و خواهان تغییر آن می باشد. بنابر این به این نتیجه رسیدیم که به این لحاظ رویکرد حاکم بر سیاست خارجی جمهوری اسلامی ایران با مکاتبی  که دارای رویکرد انتقادی هستند از همزبانی هایی برخوردار است. این رویکرد انتقادی از آغاز انقلاب تا کنون بر گفتمان های سیاست خارجی جمهوری اسلامی حاکم بوده و در قالب هر دولت و گفتمان آن به نحوی از انحا نمایان شده است.", "keywords": ["سیاست خارجی", "گفتمان", "نظریه انتقادی", "جمهوری اسلامی ایران", "قانون اساسی", "رویکردهای انتقادی", "گفتمان‌ها"]}
{"id": 335, "body": "قانون دوم ترمودینامیک نخستین بار در علم فیزیک، پا به عرصه وجود گذاشت، اما پس از مدت کوتاهی به‌صورت گسترده در مسائل جهان‌شناسی و مفاهیم فلسفی و کلامی و همچنین مباحث فرهنگی، اجتماعی و اقتصادی ورود پیدا نمود و تأثیرات شگرفی از خود بر جای نهاد. قانون افزایش انتروپی ثابت می‌کند که پدیده‌های طبیعی، همواره در جهتی به‌پیش می‌روند که انتروپی سیستم افزایش یابد، یعنی پدیده‌های طبیعی با افزایش بی‌نظمی به کار خود ادامه می‌دهند. در صورت تعمیم این قانون به جهان در مقیاس کلان، این روند افزایش انتروپی، نشان‌دهنده‌ی مبدئی آغازین می‌باشد که انتروپی از کمترین مقدار آن، یعنی انتروپی صفر، شروع‌شده است و فرآیند خلقت از آن نقطه آغازشده است. بر این اساس می‌توان اثبات کرد که جهان مادی حادث زمانی است و این خود مقدمه‌ای برای برهان انتروپیک است که یکی از پیامدهای الهیاتی قانون دوم ترمودینامیک است. همچنین روند افزایش انتروپی تا زمانی ادامه دارد که انتروپی به بیشترین مقدار خود برسد و در آن لحظه، فرآیند متوقف‌شده و تعادل ترمودینامیکی رخ می‌دهد که این تعادل، مستلزم تعادل‌های دمایی و فشاری و دیگر تعادل‌های متصور است که از آن به مرگ حرارتی یاد می‌شود و این پیامد الهیاتی مهم دیگری است که از قانون دوم ترمودینامیک حاصل می‌گردد. بر این اساس می‌توان ارتباط معناداری میان گزاره‌های علمی برخاسته از مفهوم انتروپی و گزاره‌های الهیاتی برقرار کرد. این ارتباط حاکی از وحدت و همگرایی میان علم و دین است که در آن با استفاده از قانون دوم ترمودینامیک به تدوین مجدد آموز‌ه‌های الهیاتی مانند حدوث و زوال‌پذیری طبیعت پرداخت.", "keywords": ["رابطه علم و دین", "برهان انتروپیک", "قانون دوم ترمودینامیک", "مرگ حرارتی", "انتروپی"]}
{"id": 336, "body": "مباحث و مسائل فقهی و حقوقی مربوط به قصاص و احکام آن، در جمهوری اسلامی ایران، به دلیل تطبیق آن با نیازهای زمانه از یک‌سو و دور نشدن آن از احکام فقهی اسلامی از سویی دیگر از مباحث همیشه چالش‌برانگیز بوده است؛ لذا هرچند سالی یک بار شاهد تحولاتی عمیق در قانون مجازات اسلامی می‌باشیم و در همین راستا در این تحقیق به شیوه‌ی  تطبیقی و مقایسه‌ای، به مقایسه‌ی میان قانون مجازات اسلامی جدید (1392) با قانون مجازات قدیم (1370) در بخش قصاص پرداخته شده است. نتایج حاصل از این تحقیق نشان می‌دهد قانون فعلی  با افزایش در مواد قانونی و شفاف‌سازی در نحوه‌ی بیان مواد تا حد مطلوبی از قانون سابق رفع ابهام کرده است؛ افزایش برخی مواد جدید براساس نیازهای مختلف بوده است که در مواردی باعث تسهیل در  روند رسیدگی‌های قضایی شده است؛ لکن در قانون جدید هنوز ابهاماتی وجود دارد که نیازمند بررسی مجدد قانون‌گذاران می‌باشد.", "keywords": ["قصاص", "مشروعیت", "قانون مجازات اسلامی", "احکام فقهی", "جمهوری اسلامی ایران"]}
{"id": 337, "body": "قانون مجازات که قبل از انقلاب اسلامی، با نام قانون مجازات عمومی شناخته می‌شد به مقتضای انقلاب اسلامی همانند دیگر قوانین کشورمان دست‌خوش تغییرات زیادی گردید.قانون مجازات با انجام تغییراتی در چند مرحله و تطبیق آن با احکام و مقررات اسلام، در سال 1370 به تصویب رسید و اجرایی گردید. این قانون در سال 1392 بار دیگر با ایجاد تغییراتی به تصویب نهایی مجلس شورای اسلامی رسیده و ابلاغ شد.در این پژوهش، سعی برآن بوده که با بهره‌گیری از منابع فقهی و حقوقی، بخش دوم از کلیات قانون جدید (مجازات‌ها) تحلیل شود و به بررسی فقهی و حقوقی این بخش، با توجه به تغییرات قانون مصوب 1370 و 1392 ق.م.ا پرداخته شود.ازجمله تغییراتی که در قانون جدید ایجاد شده و می‌توان به آن اشاره کرد، حذف مجازات‌های بازدارنده از مجموعه مجازات‌ها است، و یا افزودن مجازات‌های جایگزین حبس به قانون جدید، و مواردی چون تعلیق مجازات و امثال این‌ها، که در طی این پژوهش موردبررسی قرار می‌گیرد.", "keywords": ["قانون مجازات عمومی", "تعلیق مجازات", "مجازات‌های بازدارنده", "قانون مجازات اسلامی", "مجازات‌های جایگزین حبس"]}
{"id": 338, "body": "به دنبال پیروزی انقلاب اسلامی ایران در بهمن‌ماه 1357، نظام اسلامی در معرض توجهات جهانی و کانون دشمنی مخالفان این نظام قرار گرفته است. دینی بودن نظام سیاسی ایران پس از انقلاب از یک‌سو و موقعیت خاص این نظام به لحاظ مولفه‌های ژئوپلتیکی، فرهنگی-تاریخی و سیاسی از سوی دیگر ایجاب می‌کند که جمهوری اسلامی در برابر آرایش پیچیده نظام سرمایه‌داری غرب و جهت ایستادگی در برابر هجمه‌های گسترده دشمنان و به عنوان عامل بازدارنده در مواجهه با آنان، به مقوله قدرت به ویژه انواع نرم آن توجه بیشتری داشته باشد. پژوهش حاضر با هدف تحقیق در ماهیت و ابعاد قدرت نرم نظام جمهوری اسلامی ایران تلاش می‌کند مبانی و مولفه‌های این قدرت و چگونگی بهره‌گیری و تقویت آن را در چارچوب نظام معرفتی اسلام و مکتب تشیع و با الهام از دو منبع روش‌شناختی ترکیبی روش مقایسه‌ای و روش تحلیل  متن و محتوا مورد بررسی قرار دهد. یافته‌های پژوهش حاضر نشان می‌دهد قدرت نرم نظام جمهوری اسلامی ایران در برابر غرب، در آموزه‌های دینی و ملی نهفته در فرهنگ سیاسی شیعه -که در جامعه اسلامی ایران گسترش یافته است- ریشه دارد و از این رو با حفظ و تقویت آن می‌توان ضمن افزایش اقتدار نظام، با هر تهدیدی به مقابله برخاست. جمهوری اسلامی ایران دارای پتانسیل گسترده قدرت نرم در ابعاد سیاسی، اقتصادی، اجتماعی و فرهنگی، و دفاعی در دو بخش داخلی و خارجی می‌باشد. بازشناسی، تقویت این قدرت و به فعلیت رساندن جنبه‌های بالقوه آن؛ احصای فرصت‌های داخلی و خارجی، همراه با شناسایی نقاط آسیب دشمنان و اتخاذ تدابیر و تمهیدات لازم در تدارک اقدامات مناسب آفندی در مواجهه با تهدیدات گوناگون می‌تواند امنیت و اقتدار نظام و جامعه اسلامی ایران را تضمین نماید.", "keywords": ["فرهنگ سیاسی", "غرب", "کشورهای غربی", "قدرت نرم", "تشیع", "ایران", "فرهنگ غرب", "جمهوری اسلامی ایران"]}
{"id": 339, "body": "چکیده     قرن بیست و یکم که از آن به‌عنوان عصر ارتباطات و اطلاعات نامبرده می‌شود، کشورهایی که امکانات، سهم و توان بیشتری در استفاده از آن را داشته باشند، جهت دستیابی به اهداف خارجی خود موفق‌تر عمل می‌نمایند. آمریکا و متحدین غربی آن با توجه به اینکه ابزارها و امکانات لازم را در این عصر در اختیاردارند، سعی در تسری فرهنگ سکولار و سلطه خود بر کشورهایی هستند که در جهت منافع و اهداف استعماری خود با آن‌ها در تعامل نیستند. جمهوری اسلامی ایران به‌عنوان یکی از کشورهایی که بعد از انقلاب اسلامی باعث برهم زدن توازن قدرت در منطقه به ضرر منافع استعماری آمریکا شد، سرمایه‌گذاری‌های زیادی در براندازی آن از سوی آمریکا صرف شده و در حال انجام است، همواره تلاش کرده در طول 36 سال گذشته با به کاری گیری و الهام گیری از منابعی که آمریکا را از دستیابی به اهداف هژمونی خود در براندازی از طریق جنگ نرم بازمی‌دارد، در جهت پیشبرد اهداف انقلاب اسلامی و منافع خارجی خود، توان بازدارندگی خود را افزایش دهد. نوشتار حاضر، در چهارچوب این سوال « منابع محوری قدرت نرم جمهوری اسلامی ایران، در مقابله با رویکرد براندازانه ایالات‌متحده آمریکا از طریق جنگ نرم کدام است؟» به طرح فرضیه‌ای در قالب « جمهوری اسلامی ایران با بهره‌گیری از پتانسیل‌های، (ایدئولوژی اسلامی - شیعی، رهبری و مردم) به‌عنوان منابع محوری و منابع قدرت نرم خود موجب افزایش توان بازدارندگی و مقابله با تهدیدات نرم آمریکا شده است» پرداخته است. کلیت نوشتار با استفاده از روش «توصیفی - تحلیلی» و با استفاده از چارچوب نظری نظریه قدرت نرم جوزف نای به نگارش درآمده است.", "keywords": ["آمریکا", "جنگ نرم", "قدرت نرم", "منابع و شاخصه‌های محوری", "جمهوری اسلامی ایران"]}
{"id": 340, "body": "پژوهش حاضربه  بررسی و تبیین نقش قدرت هوشمند درسیاست خارجی آمریکا در قبال جمهوری اسلامی ایران می پردازد. این پژوهش براساس چارچوب نظری ترکیبی رئالیسم نوکلاسیک وشاخه  های فرعی آن به همراه  تئوری  قدرت نرم  جوزف نای صورت  می گیرد. هدف از این  پژوهش شناخت راهبرد سیاست خارجی آمریکا به منظور ترسیم جایگاه آن درقبال جمهوری  اسلامی ایران می باشد. براین اساس دراین پژوهش در نظر داریم با  استفاده از روش توصیفی - تحلیلی  ضمن شناخت این راهبرد نوین ایالات متحده به بررسی آن در قبال جمهوری اسلامی بپردازیم.  آنچه بر اهمیت این مقوله افزوده جایگاه مهم و حساس جمهوری اسلامی در منطقه تحت نفوذ  آمریکا  یعنی  خاورمیانه و  قدرت یابی آن به عنوان یک  قدرت منطقه ای  درحال  رشد می باشد که  باعث  شده  ایالات متحده در دوران باراک اوباما به ترکیبی از مؤلفه‌های  قدرت همچون ( قدرت سخت، نرم  ونیمه سخت ) توجه نماید و آنها را درقالب ترکیبی و متوازن به نام« قدرت هوشمند » به کاربرد. بر این اساس اهداف ایالات متحده در بعد داخلی وخارجی نسبت به  جمهوری  اسلامی در دو جهت  صورت می گیرد، از یک سو ودربعد داخلی هدف اصلی تغییر نظام سیاسی و تضعیف  مشروعیت نظام به شکل استحاله و دگرگونی در ارزشهای مشروعیت دهنده نظام وجایگزینی آن با ارزش‌های غربی مورد نظر، ازسوی دیگر ودربعد خارجی هدف جلوگیری از قدرتیابی ایران و افزایش نفوذ آن درمنطقه به شکل  جلوگیری و  توقف  برنامه ای  هسته ای و همچنین تخریب و  تضعیف چهره جمهوری اسلامی در انظار دیگر قدرتهای منطقه ای و انزوا قرا گرفتن آن می باشد. باتوجه به این مطالب،  سوال اصلی پژوهش به این صورت می باشد: قدرت هوشمند درسیاست خارجی آمریکا درقبال ایران از چه جایگاهی برخوردار است ؟  فرضیه پژوهش نیز به این صورت می باشد:  قدرت  هوشمند به  مثابه  راهبرد نوین در سیاست خارجی آمریکا در دوران اوباما بوده  که طبق برآورد دستگاه دیپلماسی ایالات متحده به دلیل؛چند جانبه گرا بودن به نسبت  استفاده یک جانبه از قدرت سخت و یا نرم  اثر بیشتری را  نسبت به  مهار جمهوری اسلامی  ایران داشته است.", "keywords": ["سیاست خارجی", "قدرت سخت", "قدرت هوشمند", "قدرت نرم", "ایالات متحده آمریکا", "ایران"]}
{"id": 341, "body": "مطالعات غربیان در مورد قرآن کریم در دو سده اخیر وارد فاز دانشگاهی شده و در روش و مبانی تفاوت های آشکاری با پیشینه خود در غرب دارد. با این حال، مطالعات اخیر در خلأ بوجود نیامده و نمی تواند بی ارتباط با محصول پیشینیان خود باشد. پیشرفت سریع اسلام در سده های نخستین اسلامی، غربیان را بر آن داشت تا از قرن دوازدهم میلادی مطالعات جدی در مورد قرآن انجام دهند تا به راهکارهایی برای متوقف کردن اسلام دست یابند. این جریان که با انگیزه های کاملا مذهبی آغاز شده بود بعدها به برنامه های استعماری نیز پیوند خورد. از این رو، پیش از عصر روشنگری دو جریان غالب مختلف را می توان از هم بازشناخت: یکی جریان قرآن پژوهی در قرون وسطی با رویکرد ردّیه نویسی و جلوگیری از پیشرفت اسلام در اروپا که توسط نهاد دین هدایت می شد و دیگری جریان قرآن پژوهی در عصر استعمار با رویکرد شناخت بهتر مسلمانان و عقاید مذهبی آنها جهت حفظ منافع کشورهای استعمارگر که نهاد دولت بیشترین نقش را در این جریان ایفا کرده است. این پژوهش در پی این است که سیر تحول مطالعات قرآنی پیش از عصر روشنگری در غرب را مورد بررسی قرار دهد و با توجه به گزارش هایی از اهداف، انگیزه ها و نوع کارهایی که غربیان در مورد قرآن انجام داده اند، تحولات آن را در گذر زمان مورد بررسی قرار دهد. در این تحقیق دیدگاههای مسلمانان و نیز خود غربیان در بررسی و نقد مطالعات قرآن پیش از عصر روشنگری عرضه خواهد شد. مسلمانان هیچ نگاه خوشبینانه ای در مورد فعایتهای قرآن پژوهانه غربیان در این دوره نداشته اند. برخی از اسلام پژوهان غربی در دو سده اخیر مانند ویلیام مونتگمری وات نیز دارای دیدگاه های مشترکی با مسلمانان هستند.", "keywords": ["قرآن پژوهی", "قرون وسطی", "عصر روشنگری", "خاورشناسان", "استعمار"]}
{"id": 342, "body": "چکیدهدوره امامت امام سجاد  مصادف با شرایط سخت سیاسی- اجتماعی عصر اموی است از این رو، امام برای مستحکم نمودن نهال اسلام، جایگاه برجسته پیامبر و اهل بیت ایشان را یادآور می‌شود امام سجاد به عنوان قرآن ناطق با روشی نوین در قالب نیایش، قرآن صامت را در صحیفه سجادیه پیش دید همگان قرار می‌دهد. در این جستار با تکیه بر روش توصیفی-تحلیلی انواع روابط بینامتنی در موضوع نبوت خاصه و امامت بررسی شده است و به این پرسش پاسخ داده است که یادکرد آیات قرآن کریم در مسأله نبوت خاصه و امامت بر اساس روابط بینامتنی چگونه بوده است؟ بنا به مراتب، مباحث نظری چیستی بینامتنیت و اقسام آن ارائه شده است، در ادامه با تکیه بر انسجام موضوعی متن صحیفه و قرآن کریم و بکارگیری سیاق درون متنی، انواع روابط مضمونی و ساختاری در بخش ویژگی-ها و مسئولیت‌های پیامبر و امامان معصومβ شناسایی شده است. نتایج پژوهش نشانمی-دهد که بیشترین اثر پذیری از قرآن کریم در صحیفه سجادیه به رابطه مضمونی مرتبط است که نسبت به بینامتنیت ساختاری از بسامد بالاتری برخوردار است. ", "keywords": ["نبوت خاصه", "روابط بینامتنی", "صحیفه سجادیه", "قرآن", "امامت ."]}
{"id": 343, "body": "انسان،برترین موجودخلق شده کره زمین و بهره مند ازمحیط زیست دارای منابع محدود ونا محدود طبیعی و... می باشد.نیازهای متغیر،سیال ومتنوع اودربسترزمان به محیط زیست ونیزوجودبحران های موجود این عرصه درجهان معاصر،حضورپررنگ دین اسلام وآموزه های قرآنی و روائی آن دربیان چگونگی بهره مندی انسان ازاین مواهب وخصوص نقش او درحفظ وصیانت وحفاظت ازذخایرآن چگونه می باشدرانشان می دهد این پایان نامه به نقش آموزه های دینی درحفظ ذخایرمحیط زیست پرداخته است که هدف آن بیان وشناساندن دستورات ،فرآمین واحکام دین مبین الهی اسلام آنهم ازبین آموزه های این دین درخلال آیات کلام الله وروایات وسخنان ائمه معصومین ونیزاستنباطات واحکام فقهی وحقوقی ونیز آموزه های اخلاقی مرتبط با عرصه حفظ ذخایرمحیط زیست است حراست وصیانت ازمهمترین عناصرمحیط زیست که درواقع ذخایر حیاتی آن برای زندگی بشر ونقش اثرگذار درزندگی اورادارند می باشد ذخایری که شامل آب،خاک،هوا،گیاهان،درختان ،جانوران وحتی اماکن وبناهای موجود دراین عرصه که حفاظت ازاین ذخایر جهت جلوگیری ازتخریب ونابودی آن جهت استفاده وبهره مندی انسان درمسیرحیاتش نقش بسزادارد ؛تحقیق حاضردرپی پاسخگوئی به این سوال ازطریق بیان آموزه های دینی اسلام بواسطه بررسی آیات کلام ا...،کتب مرتبط به مانندتفاسیرو...،تهیه فیش های تحقیقاتی بهمراه تجزیه وتحلیل آنها می باشد.نتیجه تحقیق براینست که آموزه های اسلام بواسطه جامعیت وجاودانگی این دین مبین الهی می تواند پاسخگوئی مناسب به نیازهای بشر درعرصه حفظ ذخایر محیط زیست باشدچراکه دین با ارائه مکتب آنهم مکتبی به ماننداسلام با آموزه ها ومفاهیم سرشارخود خصوص درعرصه محیط زیست بشروذخایر آن نگاه خاص داشته وبا تبیین چگونگی بهره مندی وبرخورداری ازاین مواهب خدادای ونیز شناساندن وارائه راهکارهای مناسب درابعادگوناگون عقیدتی،اخلاقی،اجتماعی و...برپایه آیات وروایات که توسط عالمان،مفسران ومحققان درعرصه پژوهش های دینی ومذهبی آنهم باحضورکارآمد وپاسخگوبودن منطقی،علمی وعملی به نیازهای متنوع،سیال ومتغیربشردراین عرصه توسط آموزه های دین بدست می آید. نکته طلائی حائزاهمیت دربیان این تحقیق این مطلب است که انسان جانشین خداوند ومحیط زیست آفریده او ورابطه این دو(انسان ومحیط زیست)تعالی محیط زیست که درواقع مقدمه تعالی بشراست می باشد.", "keywords": ["آموزه‌های دینی", "محیط زیست", "ذخایرمحیط زیست", "قرآن"]}
{"id": 344, "body": "چکیدهمسئله زمان جمع‌آوری و تدوین قرآن، از جمله مسائل بحث برانگیز و مورد اختلاف در میان دانشمندان علوم قرآنی بوده و هست. روشن شدن موضوع تدوین و جمع آوری قرآن، نقش به‌سزایی در فهم و تفسیر آیات قرآن دارد و به بسیاری از شبهاتی که در این زمینه مطرح شده پاسخ می‌دهد. در ابتدای این مطالعه، آرای اندیشمندان شیعه، اهل سنت و خاورشناسان درباه‌ی مسئله‌ی جمع و تدوین قرآن بیان گردید. پس از آن به مسئله‌ی اصلی مطالعه حاضر با عنوان \"بررسی دیدگاه جمع و تدوین قرآن از منظر آیت الله خویی و آقای جان برتن پرداخته شده است. در این مطالعه، سعی شده است که با بررسی ادله و اقوال این دو اندیشمند علوم قرآنی آن‌چه که به حق تزدیک‌تر است، مشخص گردد. آیت‌الله خویی، در باب جمع آوری و تدوین قرآن قائل به جمع آوری قرآن در زمان حیات پیامبر (ص) است. ایشان معتقد است که یکی از ادله مهم عدم جمع آوری قرآن در زمان پس از حیات پیامبر (ص) تناقض محتوایی روایاتی است که گردآوری قرآن را مربوط به زمان خلفا می-دانند. همچنین آقای جان برتن بر این عقیده است که قرآن در زمان پیامبر (ص) گردآوری شده و نسخ و مصاحف صحابه، مهم‌ترین عاملی است که باعث گردیده تا جمع آوری قرآن به پس از حیات پیامبر (ص) منتقل شود. در بحث جمع ‌و تدوین قرآن، هر دو اندیشمند قائل به جمع وتدوین قرآن درزمان حیات  پیامبر هستند، با این تفاوت که ادله‌ی این دوتن درباره‌ی مسئله جمع قرآن با یکدیگر متفاوت است ازدیگرنتایج این پژوهش این است که ادله ی جان برتن دراستنادبه نسخ ومصاحف صحابه ردشدواین موضوع اثبات گردیدکه وی دراین استدلال تحت تاثیررویکردکلی مستشرقان بوده است. و از مطالعه حاضر می‌توان نتیجه گرفت که رد ادله‌ی آقای جان برتن علاوه بر نسخ و مصاحف صحابه به دلیل تاثیر‌ پذیری از مطالعات پژوهشگران غربی نیز می‌باشد. درنهایت اثبات گردیدکه باتوجه به ادله ی ارایه شده توسط حضرت آیت الله خویی (ره)نظرات ایشان قابل قبول تروبه صواب نزدیک تراست.", "keywords": ["آیت‌الله خویی", "آقای جان برتن", "جمع و تدوین", "نسخ", "مصاحف صحابه", "قرآن"]}
{"id": 345, "body": "درمورد ارتباط بین آیات در یک سوره،  اکثریت نویسنگان ،  به ارتباط سطحی می پردازند درحالی که شگفتی ها و پیوند های عمیقی در آیات قرآن نهفته است که انسجام و پیوستگی آیات برای کسانی به ظهور می رسد که به قرآن به صورت یک کار بشری نگاه نکنند بلکه قرآن از جانب خداوند حکیم نازل شده است )تَنْزیلُ‌ الْکِتابِ مِنَ اللَّهِ الْعَزیزِ الْحَکیمِ( (الاحقاف /2 ) و حکمت ، لازمه فهم ارتباط آیات است این رساله جستجوی ارتباط شبکه ای آیات را عهده دار شده است تا فارغ از بررسی های نظری پیرامون ارتباط یا عدم ارتباط آیات، عملاً کیفیت ارتباط آیات در سور ابراهیم و حجر هر کدام به صورت جداگانه به تصویر کشیده شود، به این منظور از رهگذر استخراج موضوعات آیات و سازماندهی آنها در هر یک از سور مذکور چند خط اصلی - ارتباطی شناسایی شده است که خطوط سوره  ابراهیم عبارتند از: خداوند، رسالت ، اهل ایمان،  مخالفان حق ، حقایق و قوانین تکوینی ،وقایع تاریخی ، معاد و خطوط سوره حجر عبارتند از : خداوند،  رسالت ، حقایق و قوانین تکوینی ، وقایع تاریخی ،مخالفان حق  می باشد .آنگاه ضمن دقت در نحوه جا به جایی بین خطوط یاد شده و یافتن نقاط ظاهراً منقطع و بررسی آراء مفسران در توجیه موارد بررسی شده و در نهایت با کشف و شناسایی نکات تازه گامی برای پدیدار ساختن شبکه ارتباطی آیات در این سوره ها برداشته شده است. لازم به ذکر است تبیین ارتباط آیات سور ابراهیم و حجر هر کدام به صورت جداگانه، زیر مجموعه طرحی بزرگ تر می باشد که ناظر بر کلیه سوره های قرآن است و هم اکنون در دست اجراء می باشد.", "keywords": ["سوره ابراهیم", "شبکه ارتباطی", "ارتباط آیات", "سوره حجر", "قرآن", "خط ارتباطی"]}
{"id": 346, "body": "سوره مبارکه عنکبوت بیست و نهمین سوره قرآن، و دارای 69 آیه و از سوره‌های مکی قرآن کریم است. نام این سوره، از آیه 41 آن یعنی « مثل الذین اتخذوا من دون الله اولیاءکمثل العنکبوت ...» گرفته شده است.محتوای کلی این سوره درباره امتحان و آزمایش الهی  نسبت به انسان‌هاست و اینکه خداوند انسان را به واسطه ایمان واقعی یا ادعای ایمان مورد آزمایش قرار می‌دهد در این سوره مانند همه سوره‌های قرآن کریم  به مسایل اخلاقی بسیاری اشاره شده است.از آنجا که انسان از آغاز خلقتش با فضایل و رذایل اخلاقی زیادی روبروست و رذایل از مهمترین عوامل انحطاط بشر محسوب می‌شود لذا خداوند به جهت هدایت او، برنامه زندگی سالم (قرآن) فرو فرستاده است و مهمترین اهداف بعثت انبیاء را تزکیه نفوس و تهذیب اخلاقی انسان‌ها معرفی می‌کند «هو الذی بعث فی الأمیین رسولا منهم یتلوا علیهم آیاته و یزکیهم و یعلمهم الکتاب و الحکمه...» (جمعه/2) تا اینکه انسان بر اساس نظام اخلاقی قرآن و با انجام اعمال مومنانه و توحید محور به کمال و سعادت حقیقی نائل گردد. در سوره مبارکه عنکبوت خداوند علاوه بر ذکر فضایل به 56 مورد از رذایل اخلاقی اشاره نموده است که در ادامه ذکر می گردد:1-ادعای ایمان داشتن: «أن یقولوا آمنا» (عنکبوت/2)2- غفلت از امتحان الهی: «و هم لا یفتنون» (عنکبوت/2) 3- انجام عمل بد: «یعملون السیئات» (عنکبوت/4)4- سبقت گرفتن بر امر خداوند: «أن یسبقونا» (عنکبوت/4)رذیله عملکردی است که مانع از بندگی خالص خداوند شده و سبب دوری از حق و حقیقت می‌گردد، و از آثار آن، این است که در دنیا انسان از رسیدن به مقام والای انسانیت و بندگی کمال مطلق باز میماند و در آخرت از مقام رضا و قرب الهی محروم می شود. رذیله اخلاقی یا عمل غیر اخلاقی رفتار ناهنجاری است که متقابلا کنش هایی را به همراه دارد و در مقابل فضیلت اخلاقی به کار می رود.به عنوان نمونه، یکی از رذایل اخلاقی نامبرده در سوره عنکبوت آیه 40 استکبار و غرور و سرکشی است ( و قارون و فرعون و هامان ... فاستکبروا فی الارض) که در آخر آیه خداوند به آثار کبر اشاره کرده و می فرماید: (و ما کان الله لیظلمهم و لکن کانوا انفسهم یظلمون).  از آنجا که توجه به مسائل اخلاقی در هر زمان اهمیت فوق العاده ای دارد و در عصر و زمان ما، عوامل و زمینه های رذایل و انحرافات اخلاقی بیش از پیش فراهم می باشد لذا پرداختن به این موضوع، بالاخص شناخت رذایل اخلاقی به منظور دوری از آنها و میل به انجام فضایل، از هر زمان بیشتر است که از این مسأله مفسران قرآن نیز غافل نبوده و تاکنون در کتاب های خود به جنبه ها و رویکردهای اخلاقی بسیاری همت گماشته اند. این پژوهش در صدد آن است که ضمن بررسی و تحلیل موضوع -که بالتبع به بزرگنمایی فضایل اخلاقی می انجامد- به مهمترین رذایل اخلاقی و عرصه های آن و آثار و نشانه ها و عوامل شکل گیری رذایل اخلاقی در سوره مبارکه عنکبوت و با توجه به تفاسیر فریقین بپردازد.  هدف از انجام این پژوهش تدبر بیشتر در آیات قرآن کریم و متخلق گشتن به اخلاق قرآنی است. ثمره این پژوهش تبیین علمی رذایل اخلاقی در سوره مبارکه عنکبوت، جهت دستیابی تمامی انسان‌های آزاده به ویژه امت اسلام خواهد بود.", "keywords": ["سوره عنکبوت", "رذایل اخلاقی", "رذایل اخلاقی", "قرآن"]}
{"id": 347, "body": "مطالعه‌ قراردادهای نفتی نیازمند چارچوب نظری منسجمی است که توانایی ایجاد پیوند میان رشته‌های مختلف علوم به یکدیگر را داشته باشد. اقتصاد هزینه‌ مبادله رویکردی بین رشته‌ای، برای تحلیل مسائل قراردادی ارائه می‌کند. عقلانیت محدود نخستین فرض اساسی این رویکرد است که موجب می‌شود قرارداد ناقص گردد. بررسی الزامات قانونی و قراردادی در توسعه فازهای 2 و 3 میدان پارس جنوبی در دوره اجرای قرارداد از سه جنبه زمان، هزینه و بازپرداخت نشان می‌دهد این قرارداد به دلیل هزینه مبادله زیاد، عقلانیت محدود طرفین، نااطمینانی، پیچیدگی‌ و زمان بر بودن پروژه، ناقص است و الزاماً سبب اجرای کامل تعهدات اولیه نمی‌شود. از آن جا که در اقتصاد هزینه مبادله همه قراردادها ناگزیر ناقص هستند، مکانیسم‌هایی برای جبران نقص درون قراردادها طراحی می‌شود. در ساختار قرارداد بیع متقابل این مکانیسم در قالب کمیته مدیریت مشترک طراحی شده است.در طرح‌های توسعه میادین نفت و گاز دارایی‌های طرفین اختصاصی است و مالک آن در مبادله قفل می‌شود در نتیجه طرف مقابل می‌تواند از این فرصت استفاده کند و منافع خود را حداکثر سازد. در قرارداد بیع متقابل فازهای 2 و 3  شرکت ملی نفت ایران به صورت دفعی و شرکت توتال به صورت تدریجی در مبادله قفل شده‌ است. اثر قفل شدن یکی از طرفین مبادله در تصمیمات طرفین درون کمیته مدیریت مشترک قرارداد بیع متقابل آشکار می‌شود. نظام تصمیم‌گیری بر اساس اجماع در این کمیته سبب می‌شود بستر مناسبی برای رفتار فرصت طلبانه طرفین ایجاد شود. فرصت طلبی طرفین، دومین فرض رفتاری اقتصاد هزینه مبادله است. فرصت طلبی کسب منفعت از فرصت‌ها بدون توجه به اصول و پیامدهاست که سود مشترک طرفین را حداکثر نمی‌کند. در قرارداد بیع متقابل، طرفین منافع متفاوتی دارند که با یکدیگر همسو نیست. همچنین قرارداد ناقص است و عدم تقارن در ساختار سرمایه‌گذاری و اطلاعات وجود دارد. این عوامل بستر فرصت طلبی را مهیا می‌کنند. صورت‌هایی از فرصت طلبی‌های پیشین و پسین در قراردادهای بیع متقابل مشاهده شده است. از آنجا که بخشی از آسیب‌پذیری طرفین قرارداد به دلیل سرمایه‌گذاری اختصاصی آن‌ها در پروژه است، سازوکارهای نظارت در قراردادهای بیع متقابل نتوانسته است مانع فرصت طلبی طرفین گردد. هم‌راستا گشتن انگیزه‌ها راهکار دیگری برای مقابله با فرصت طلبی است که در دوره تولید آزمایشی از میادین رخ داده اما در مورد کاهش هزینه‌های توسعه میدان یا استفاده از فن‌آوری‌های برتر رخ نمی‌دهد. یکی از نتایج حاصل از این مطالعه بررسی نحوه شکل‌گیری و پی آمدهای فرصت طلبی در قرارداد جدید نفتی موسوم به IPC است.", "keywords": ["اقتصاد هزینه مبادله", "دارایی اختصاصی", "میدان پارس جنوبی", "فرصت طلبی", "قراردادهای بیع متقابل", "عقلانیت محدود", "قرارداد ناقص"]}
{"id": 348, "body": "پژوهش حاضر با هدف بررسی احادیث قدسی قرب نوافل و قرب فرائض در عرفان اسلامی تدوین شده است. از آن جایی که عرفا این احادیث قدسی را در تأیید بسیاری از مقامهای عرفانی یا در اشاره به برخی از اصطلاحات عرفانی استفاده کرده‌اند، ضرورت دارد که سند این دو حدیث قدسی، مفاهیم و معانی و نیز تفاسیر مختلف آن در اندیشه و آراء عرفایی که هر یک به گونه‌ای بدان استناد کرده‌اند مشخص شود. بر اساس روش توصیفی-تحلیل محتوا و روش کتابخانه‌ای و با جمع آوری اطلاعات به سوال و هدف اصلی رساله که شناخت و بررسی احادیث قدسی قرب نوافل و قرب فرائض است، پاسخ داده می‌شود. حدیث قدسی قرب نوافل به طور صریح و آشکار در کتب معتبر حدیثی و حدیث قرب فرائض به تلویح در متون عرفانی آورده شده است. عرفا با تکیه بر مفاهیم و انگاره‌هایی چون تجلی، وحدت وجود، توحید، ولایت، سلوک محبّی و سلوک محبوبی، اسفار چهار گانه، فناء و بقاء، یقین، جمع و تفرقه، تمحّض این دو حدیث را تفسیر کرده‌اند. نتیجه نظریات عرفا نیز بر موحّد عاشق قابل صدق است.", "keywords": ["آرائ عرفا", "قرب", "قرب فرائض", "مقام قربین", "قرب نوافل"]}
{"id": 349, "body": "سنت \"قرض الحسنه\" در آئین مسلمانان جهت رفع نیازهای اقتصادی و کمک به همنوعان خود همواره به همه پیروان این آئین توصیه شده است. در کشور ما نهادهای گوناگونی به ترویج و ارائه ی این سنت نیکو می پردازند که با تمهیداتی که جهت حمایت از بانکداری اسلامی از سوی دولت انجام پذیرفت،روند تکاملی و صعودی این نهادها نیز شتاب بیشتری به خود گرفت. در این راستا نیاز است تا با بررسی دقیق و همه جانبه پدیده قرض الحسنه در کلانشهر تهران، بخشی از خصوصیات زندگی اجتماعی در جامعه شهری ایران نیز مورد بررسی قرار بگیرد. از این رو، تحقیق حاضر به دنبال پاسخ به این سوال بوده است که چه ویژگی های مردم شناختی در سنت قرض الحسنه در میان مشتریان بانک صادرات سرپرستی شرق حوزه پنج شهر تهران قابل مشاهده است؟ و سنت قرض الحسنه چه کارکردهایی برای مشتریان دارد؟ به بیان دیگر، سنت قرض الحسنه جاری در بین این مشتریان از منظر مردم شناختی چگونه قابل تحلیل است؟ برای دستیابی به پاسخ این سوالات، دامنه ای از روش های کیفی ( مشاهده، مصاحبه، مطالعه اسنادی) در تحقیق حاضر مورد استفاده قرار گرفته است. در مجموع، تمامی اسناد موجود در مورد قرض الحسنه در بانک صادرات مورد بررسی قرار گرفتند، شعبه های زیرنظر سرپرستی شرق حوزه پنج شهر تهران و مراجعان به بخش قرض الحسنه مورد مشاهده واقع شدند و در نهایت با 20 نفر از مسئولان و 40 نفر از مشتریان مصاحبه های عمیق صورت گرفت. نتایج این بررسی به طور کل نشان می دهد که می توان سنت قرض الحسنه را در بردارنده کارکردهایی مانند انسجام اجتماعی، تجدید حیات اجتماعی، پیوند بین نسل‌ها، تقویت حیات اجتماعی و جامعه پذیری دانست..", "keywords": ["بانک صادرات ایران", "انسجام اجتماعی", "پیوند بین نسل‌ها", "تجدید حیات اجتماعی", "قرض‌الحسنه", "رابطه میان‌نسلی", "بانکداری اسلامی", "زندگی اجتماعی", "جامعه‌پذیری", "تقویت حیات اجتماعی و جامعه‌پذیری"]}
{"id": 350, "body": "عدالت‌گستری یکی از مهم‌ترین اهداف دین مبین اسلام است. در نظامی که مبتنی بر اسلام است توجه به دستگاه قضایی به‌منظور تحقق بخشیدن به این هدف والا بسیار حائز اهمیت است؛ فلذا در میان دانشمندان علوم اسلامی اعم از شیعیان و اهل سنت، مباحث کتاب القضاء از جایگاه ویژه‌ای برخوردار است. در کشور ما اگرچه علمای پیشین در لابلای مسائل فقهی از کتاب القضاء هم مانند بقیه‌ی مباحث یادکرده‌اند لکن پس از پیروزی انقلاب شکوهمند اسلامی توجه به این مسئله بیش‌ازپیش ضروری می‌نمود؛ چراکه اجرای عدالت و حمایت از مظلومین جز با ایجاد یک دستگاه قضایی اسلامی میسر نبوده است؛ بنابراین شایسته است که با استفاده از آثار ارزشمند دانشمندان سابق و با توجه به مقتضیات عصر حاضر مانند سرعت در رسیدگی و کثرت پرونده‌های قضایی علاوه بر بررسی تفصیلی و جزئی مسائل مربوط به کتاب القضاء از نوآوری‌های عصر جدید نیز غافل نباشیم. نوشتار حاضر باهدف بررسی فقهی یکی از مباحث پرکاربرد و مفید در قضاوت یعنی تعدد قاضی نگاشته شده است. با بررسی منابع معتبر امامیه و عامه به این نتیجه خواهیم رسید که سیستم تعدد قاضی در دادگستری چه به شکل تعدد عرضی (قضاوت شورایی) و چه به نحو تعدد طولی (تجدیدنظر در حکم و ارسال حکم) اگرچه با مخالفت برخی از دانشمندان جهان اسلام روبرو شده است لکن اجمالاً امری خلاف شرع نیست و دارای موافقان بسیاری است. درنتیجه با این پشتوانه‌ی فقهی به نظر می‌رسد استفاده از این شیوه در دادرسی برای سهولت قضات و مردم بسیار مفید خواهد بود.", "keywords": ["قضائ", "قضاوت شورایی", "تعدد قاضی", "ارسال حکم", "تجدیدنظرخواهی"]}
{"id": 351, "body": "در ایران، مجموعه‌ای از نهادها و سازمانها مانند سازمان حفاظت محیط‌زیست و شورای عالی محیط‌زیست اقدام به سیاستگذاری در حوزه محیط‌زیست می‌کنند. در این میان  نهاد مجلس نقش مهمی در جهت‌دهی به سایر ارگانها، در حوزه‌های مختلف ایفا می‌کند. هدف اصلی رساله حاضر شناسایی و تحلیل گفتمان‌های زیست محیطی مجالس اول تا هفتم شورای اسلامی است. در این راستا تحقیق حاضر در صدد پاسخ به این سوالهاست: چه گفتمانهای زیست‌محیطی بر ادوار مجلس حاکم است؟ چرایی و چگونگی تسلط این گفتمانها در ادوار مجلس چیست و نهایتا اینکه آیا گفتمانهای مجلس با الگوهای جهانی گفتمان زیست‌محیطی انطباق دارند یا خیر؟ برای تحقق هدف رساله و پاسخگویی به سوالات، مجموع مذاکرات نمایندگان محترم مجلس شورای اسلامی در هفت دوره شناسایی و مورد بررسی قرار گرفت. در این مسیر نظریه‌های گفتمان فرکلاف و لاکلا و موفه و الگوهای جهانی گفتمان زیست‌محیطی، به مثابه رویکردهای نظری مورد استفاده قرارگرفت. رویکرد اصلی تحقیق، کیفی و روش مورد استفاده، ترکیبی از روشهای تحلیل گفتمان فرکلاف و لاکلا و موفه و روش اسنادی  است. برای شناسایی گفتمانها از روش فرکلاف، برای تحلیل چگونگی هژمونیک شدن از روش لاکلا و موفه و جهت انطباق مذاکرات  زیست‌محیطی نمایندگان با الگوهای جهانی از روش اسنادی و تحلیل کیفی استفاده شده‌است. یافته‌های تحقیق حاکی ازآنست که چهار الگوی گفتمانی بر ادوار مجلس حاکم بوده است. گفتمان عدالت زیست‌محیطی، گفتمان حفاظت از محیط‌زیست، گفتمان مخاطره و نهایتا گفتمان نوسازی.مطالعه مذاکرات دوره اول و دوم مجلس شورای اسلامی، نشان می‌دهد که عمده مذاکرات در حوزه محیط‌زیست، مبتنی بر درک نوعی عدالت است. اغلب نمایندگان در این دو دوره معتقدند با توجه به اهداف اصلی انقلاب اسلامی در راستای گسترش و بسط عدالت و غیره، در حوزه محیط زیست نیز باید به گونه‌ای عمل گردد که این اهداف پوشش داده شوند. گفتمان حفاظت که گفتمان مسلط بر ادوار سوم تا پنجم می‌باشد، معتقد است که جهت بهبود عملکرد محیط‌زیست و کنترل خطر به هم ریختن چرخه حیات طبیعی و همچنین افزایش طول عمر بشر و دستیابی به سیاستی اصولی جهت حفظ منابع فعلی و نسلهای آینده، حفاظت از محیط‌زیست ضروری می‌باشد. گفتمان مخاطره که گفتمان مسلط بر مجلس ششم و هفتم است، بر موضوعات مهمی همانند بالا آمدن آب دریا،  افزایش اشعه‌های مضر لایه ازن، افزایش بهداشت آب و جلوگیری از افزایش هزینه‌های درمانی ناشی از آن و غیره تاکید می‌کند. طرح این موضوعات دارای دو ویژگی مهم است. اول آنکه نمایندگان در طرح این قبیل موضوعات زیست‌محیطی، نگاهشان از حوزه خرد، محلی و ملی فراتر رفته و بیشتر جنبه‌های بین المللی و جهانی آن را مورد توجه قرار می‌دهند، دیگر اینکه بر پیشگیری از بحران تاکید دارند تا حفظ وضع موجود. نهایتا گفتمان نوسازی، تنها گفتمانی است که در طول هفت دوره مجلس همواره به عنوان رقیب حضور داشته و کسانی که این گفتمان را نمایندگی می‌کردند، همواره معتقد بوده اند که رشد کشاورزی و توسعه زیرساختهای صنعتی- اقتصادی کشور با توجه به نیاز امروز جامعه امری ضروری می‌باشد و اولویت اصلی سیاستگذاریها را تشکیل می‌دهد. همچنین بررسی مذاکرات نمایندگان در خصوص میزان انطباق با الگوهای جهانی گفتمان زیست محیطی، نشان می‌دهد که بیشتر مذاکرات به ترتیب با الگوی برول و سپس هانیگن و نهایتا با الگوی هرندل و براون انطباق دارند، اما در عین حال مذاکراتی نیز وجود دارند که متاثر از شرایط ایران بوده و انطباقی با الگوهای جهانی ندارند.", "keywords": ["گفتمان مخاطره", "الگوهای جهانی گفتمان زیست محیطی", "مجلس شورای اسلامی", "گفتمان نوسازی", "گفتمان حفاظت", "گفتمان‌های زیست محیطی", "گفتمان عدالت"]}
{"id": 352, "body": "این پژوهش با عنوان «گونه شناسی روایات تفسیری سوره فرقان و بررسی سندی آنها و اموزه های هدایتی مستفاد از آیات سوره فرقان» در صدد است که این سوره را از سه جهت مورد بررسی و مداقه قرار دهد:نخست گونه شناسی روایات تفسیری وارد شده ذیل آیات و سپس بررسی سندی این روایات تفسیری و در نهایت استخراج آموزه های هدایتی این سوره مد نظر نگارنده است.بررسی سندی روایات نشان می دهد که از میان 63 روایت تفسیری تنها 5 روایت صحیح السند می باشند و تعداد 58 روایت  به دلایل مرسل، منقطع، مرفوع،معلق،مجهول الحال بودن راویان و نیز مورد ذم واقع شدن راویان ضعیف می باشند.در بخش گونه شناسی روایات به بررسی 63 روایت در انواع گونه ها پرداختیم؛ که در این به بررسی 24 روایت تبیین مفهومی، 8مورد تعیین مصداق(جری و تطبیق)، 3 روایت اخلاقی، 7روایت استناد به قرآن و نیز روایات بیان لایه های معنایی آیه هر کدام با 11 مورد، ترسیم فضای نزول2 روایت، ایضاح لفظی 8 روایت، شأن نزول 2 مورد،تفسیر قرآن به قرآن 1 مورد، تفسیر آیه با استفاده از تمثیل 1 مورد،اعتقادی 1 مورد، فضیلت و ثواب قرائت سوره  3 روایت، پاسخگویی با قرآن 1روایت و اختلاف قرائات 2مورد را به خود اختصاص داده اند.بشترین فراوانی روایات، گونه های ایضاح مفهومی، سپس بیان لایه های معنایی  و بعد تعیین مصداق و ایضاح لفظی هریک به تعداد مساوی بیشترین تعداد را به خود اختصاص داده اند.در استخراج آموزه های تربیتی آیات سوره فرقان، به آموزه های اخلاقی و نکات خوبی برخورد کردیم که در این میان آموزه های اخلاقی بیشترین حجم را به خود اختصاص داده است و در آن به صفات و ویژگی های عباد الرحمن اشاره گردیده است و آموزه های اعتقادی در رده های بعدی قرار دارند.", "keywords": ["سوره فرقان", "روایات تفسیری", "گونه‌شناسی", "آموزه‌های هدایتی", "بررسی سندی روایات"]}
{"id": 353, "body": "تعارض منافع میان فرد با جامعه در قالب مالکیت خصوصی و منفعت عمومی که منافع فرد و جمع را نمایندگی می‌کنند، اجتناب ناپذیر است. با توجه به اینکه برتری هر یک از مالکیت خصوصی و یا منفعت عمومی موجب آسیب و خسارت به دیگری می‌گردد، ترجیح منفعت عمومی بر حقوق مالکان خصوصی یا بالعکس نیازمند دلیل می‌باشد. این نوشتار در پی تبیین رویکرد فقه امامیه و آراء دیوان عدالت اداری و ارزیابی سیر تحول نگرش فقها و قضات در مواجهه با تعارضاتی است که با هدف تأمین منافع عمومی به تحدید مالکیت خصوصی پرداخته‌اند تا نشان دهد به‌رغم صیانت از حقوق مالکانه اشخاص، در مواردی به استناد قواعد فقهی و حقوقی، مالکیت خصوصی در راستای تامین منفعت عمومی، محدود شده است. از رهگذر واکاوی مفاهیم مالکیت و منفعت عمومی و بررسی نظریات تقدم و تعادل مبتنی بر معیارهای فقهی و دکترین حقوقی و پس از ارزیابی رویه دیوان عدالت اداری و رویکرد فقهای شورای نگهبان،‌ در نهایت راهکارهای نظری و عملی حل تعارض منفعت عمومی  با مالکیت خصوصی استخراج گردیده است. ایجاد توازن و تعادل میان مالکیت خصوصی و منافع عمومی، اوصاف اطلاق، انحصار و دائمی بودن مالکیت خصوصی را محدود نموده تا بدانجا که بازنگری در دوگانه خصوصی و عمومی بودن مالکیت را ضروری می‌نماید. بازطراحی و بازبینی تعریف نوع خاصی از «مالکیت خصوصی منضم به منفعت عمومی» با عنوان «مالکیت مختلط» یا «خصوصی-عمومی» با هدف درانداختن طرحی نو در دایره شمول اعتبار مالکیت خصوصی و منفعت عمومی در این نوشتار دنبال گردیده است. در راستای برون‌رفت از چالش‌های اجرایی و قضایی پیش‌آمده و انسجام بخشی به رویه قضایی، پیشنهادهای تقنینی بر اساس بازنگری محتوایی و عملکردی قوانین موضوعه در جهت سازش و تعادل‌بخشی بین حقوق مالکانه اشخاص و منافع عمومی اظهار گردیده است.", "keywords": ["مالکیت خصوصی", "شورای نگهبان", "دیوان عدالت اداری", "منفعت عمومی"]}
{"id": 354, "body": "الف) چکیدهمبانی اختیار انسان یک مسئله فلسفی و کلامی است که از سوی فیلسوفان و دانشمندان بسیاری از جنبه های متفاوتی مورد بررسی قرار گرفته است. وقتی مبانی اختیار انسان را بکار می بریم شامل موجود کامل بودن، مکلف بودن، صاحب فکر و عقل بودن می شود. در اینجا نظریات ابن سینا و ملاصدرا را مورد تحلیل و بررسی بصورت مقایسه ای قرار می دهیم که موجود کامل در فلسفه مشاء با فلسفه ملاصدرا چه تفاوت ها و تشابه هایی دارد؟ این دو اختلاف مبنایی با هم دیگر ندارند. ابن سینا در فلسفه ی خود تعریف مستقلی از آن ارائه نمی دهد بلکه در مورد موجود کامل مقامات عارفین را می نویسد و عارف را آن موجود کاملی می داند که با طی مراحلی خاص به غایت کمال که همان جاودانگی است می رسد و او همه چیز در عالم را مظهر حق می بیند. و ملاصدرا موجود کامل را موجودی می داند که بعد الهی دارد و آن نبی اکرم محمد(ص) است که خلیفه ی الهی است و مظهر اسماء و صفات الهی. در واقع هر دو فیلسوف نه اختیار را از انسان سلب می کنند و نه عقل را. و این انسان کامل را صاحب فکر و اختیار می دانند که قدم در مسیر سعادت خود گذاشته اند تا به عالم قدسی برسند که نهایت کمال انسانی است که اختیار از سوی او به انسان عطا شده است.", "keywords": ["ابن سینا", "اختیار انسان", "انسان کامل", "تکلیف انسان", "ملاصدرا", "مبانی اختیار"]}
{"id": 355, "body": "این پژوهش به منظور بررسی اثربخشی مثبت نگری با رویکرد اسلامی بر بهزیستی روانی ، شادکامی، انگیزه ی پیشرفت و خودکارآمدی دانش آموزان  پایه دوم مقطع متوسطه  (دوره اول) شهرستان خمین در سال تحصیلی 95-94، انجام پذیرفت. این تحقیق از نوع طرح های نیمه آزمایشی با پیش آزمون و پس آزمون با گروه کنترل است. جامعه آماری تحقیق را کلیه دانش آموزان پسر دوم متوسطه شهرخمین، تشکیل دادند. به منظور انتخاب آزمودنیها ابتدا با روش نمونه گیری خوشه ای چند مرحله ای 30 نفر به طور تصادفی انتخاب شدند و به صورت تصادفی در دو گروه آزمایشی (15نفر) و گروه کنترل (15 نفر) جایگزین شدند. گروه آزمایش، 8 جلسه یک ساعته تحت آموزش مثبت نگری گروهی با نگرش اسلامی قرار گرفتند. پرسشنامه های مورد استفاده در پژوهش ، پرسشنامه بهزیستی روانی ریف (PWB) فرم کوتاه ، پرسشنامه شادکامی آکسفورد (OHI) ، پرسشنامه انگیزه پیشرفت (T.M.A) هرمنس و پرسشنامه خودکارآمدی عمومی شرر  (GSE-17) بودند که به صورت گروهی اجرا شدند. داده های پژوهش  با روش تحلیل کوواریانس و با استفاده از نرم افزار spss23 تجزیه و تحلیل شدند . نتایج به دست آمده از پژوهش نشان داد که الف- بین عملکرد افراد دو گروه در پس آزمون متغیر بهزیستی روانی تفاوت معناداری وجود دارد؛ یعنی آموزش گروهی مثبت نگری با نگرش اسلامی برافزایش میزان بهزیستی روانی دانش آموزان تأثیر دارد. ب- بین عملکرد افراد دو گروه در پس آزمون متغیر شادکامی تفاوت معناداری وجود دارد؛ یعنی آموزش گروهی مثبت نگری با نگرش اسلامی بر افزایش شادکامی دانش آموزان تأثیر دارد . ج - بین عملکرد افراد دو گروه در پس آزمون متغیر انگیزه پیشرفت تفاوت معناداری وجود دارد؛ یعنی آموزش گروهی مثبت نگری با نگرش اسلامی بر افزایش انگیزه پیشرفت دانش آموزان تأثیر دارد . د- بین عملکرد افراد دو گروه در پس آزمون متغیر خودکارآمدی تفاوت معناداری وجود دارد؛ یعنی آموزش گروهی مثبت نگری با نگرش اسلامی بر افزایش خودکارآمدی دانش آموزان تأثیر دارد .درمجموع مثبت نگری گروهی با نگرش اسلامی موجب بهبود نسبی شاخص های  بهزیستی روانی ، شادکامی، انگیزه ی پیشرفت  و خودکارآمدی در گروه آزمایش  شده است.", "keywords": ["مثبت نگری با رویکرد اسلامی", "بهزیستی روانی", "خودکارامدی", "شادکامی", "انگیزه پیشرفت"]}
{"id": 356, "body": "رساله پیش رو با عنوان «تحول جایگاه نظارتی فقها بر مجلس از مشروطه تا تأسیس شورای نگهبان»، در پاسخ به این مسئله است که اصولاً بحث نظارت فقها بر قانونگذری چرا، چگونه و در پاسخ به چه مسائلی مطرح شد و در پاسخگویی به این پرسش‌ها سازماندهی شده است که چه حوادثی منجر به طرح لایحه هیت طراز اول گردید و چرا این تلاش‌ها در عمل ناکام ماند؟ و چگونه پس از پیروزی انقلاب اسلامی این شیوه از حالت یک نظارت درونی در داخل مجلس در قانون اساسی مشروطه به‌سوی یک نظارت بیرونی و مستقل از مجلس در قانون اساسی جمهوری اسلامی تغییر شکل داد؟ مدعای پژوهش نیز این است که علیرغم تلاش‌های صورت گرفته شده برای حضور هیئت مجتهدان طراز اول، به دلیل تسلط منورالفکران و مخالفت آنان با حضور روحانیان در قدرت و همچنین عملکرد مراجع این اصل از مجلس سوم به بعد محقق نگردید اما با پیروزی انقلاب اسلامی با توجه به حضور گسترده نمایندگان روحانی در مجلس خبرگان قانون اساسی و انفعال سایر جریان‌های درگیر در انقلاب سال 1357، اصل نظارت شرعی بر قوانین به صورت شورای نگهبان محقق گردید. بنابراین پژوهش حاضر در پاسخ به مسئله و پرسش‌های مطرح شده، کوشیده است ابتدا مدعیات مطرح‌شده در این خصوص را نقادی و ارزیابی کند و سپس با بهره‌گیری انتقادی از اسناد و مدارک تاریخی، مدعا را اثبات کند. درمجموع، به این نتیجه رسیده است که نفوذ گسترده مخالفان حضور روحانیان در سیاست در دوره مشروطه و پهلوی از یک‌سو و عدم تمایل جدی مراجع شیعی برای نقش‌آفرینی در عرصه نظارت بر مصوبات مجلس از دیگر سو سبب شد، مجالی برای تحقق نظارت شرعی بر قوانین مجلس نه از درون مجلس و نه به‌عنوان یک کانون مستقل از مجلس سوم تا بیست و چهارم شورای ملی فراهم نیاید اما با پیروزی انقلاب اسلامی، روحانیت شیعه با درس گرفتن از تجربه مشروطیت و همچنین نقش مسلطی که در فرایند انقلاب و نهادسازی‌های پس‌ازآن ایفا کرد، مسئله نظارت فقها بر مصوبات مجلس را به‌قصد مشروعیت بخشی به قانون‌گذاری به امری کانونی تبدیل کرد و همه تدارکات نظری و عملی موردنیاز را برای تحقق این امر در چارچوب یک نهاد نیرومند موسوم به «شورای نگهبان» را مستقل از مجلس فراهم آورد و از آن زمان تاکنون مجدانه در راه تقویت این نهاد و بسط عملکرد آن کوشیده است.", "keywords": ["قانون اساسی مشروطه", "نظارت", "قانون اساسی جمهوری اسلامی", "شورای نگهبان", "مجتهدان طراز اول ،"]}
{"id": 357, "body": "تحقیق حاضر با عنوان مبانی فقهی حقوقی مجمع تشخیص مصلحت نظام و تفاوت آن با استصلاح و مصالح مرسله عامه تدوین شده است. تشکیل این نهاد موجب ابهامات شرعی مانند یکسان انگاری عملکرد آن با مصالح مرسله و حقوقی مثل جایگاه این نهاد در نظام قانون گذاری ایران در رابطه آن با نهادهای مرتبط شد. تبیین مبانی فقهی حقوقی این نهاد و پاسخ به این ابهامات هدف این تحقیق است. تشکیل این نهاد به فرمان فقیهی جامع الاطراف و رسمیت یافتن آن در بازنگری قانون اساسی می تواند بیانگر پشتوانه این نهاد در فقه و منابع آن باشد. اصل  تبعیت احکام شرعی از مصالح و مفاسد گرچه از منظر کلامی اندکی با اختلاف همراه است اما از دیدگاه فقهی اصلی مسلم و مورد اتفاق تمام فقیهان شیعه و سنی می باشد و از تأثیر شگرف عنصر مصلحت در نظام استنباط حکایت می کند و می تواند سنگ بنای این تحقیق قرار گیرد. مصلحت در نظام استنباط سنیان جایگاه ویژه ای دارد ودر قالب مصالح مرسله، سد و فتح ذرایع استحسان و قیاس از آن بهره می برند. مصالح مرسله با شرایط خاص به عنوان منبع استنباط احکام از سوی بعضی از فرقه های اهل سنت خصوصاً مالکیه پذیرفته شده و برخی فرقه ها از جمله شافعیه با آن مخالفت نموده اند. شیعیان گرچه حجیت مصالح مرسله را رد نموده اند اما پذیرش عقل عملی از سوی ایشان به عنوان دلیل معتبر که مبنای درک و داوری آن سنجش ملاک ها و مصلحت ها است و نیز حضور احکام حکومتی در فقه امامیه با مصلحت سنجی حاکم اسلامی انشا می شود در این تحقیق به آن پرداخته شده است. و نیز تقدیم اهم از جهت مصلحت در تزاحم اجرای احکام، حکایت از حضور جدی عنصر مصلحت در فقه امامیه دارد. احکام حکومتی دائر مدار مصلحت است و حاکم اسلامی در تمام تصرفات خود باید مصلحت جامعه را مد نظر داشته باشد این امر در مسائل کلان اجتماعی و حکومتی جز با مشورت با جمعی متشکل از کارشناسان دینی و صاحب نظران علوم مختلف محقق نمی شود و نهاد مجمع تشخیص مصلحت نظام انجام این مهم را بر عهده دارد. آیات قرآن کریم از جمله آیه 159 آل عمران، سنت گفتاری و رفتاری معصومین و نیز دلیل عقل و سیره عقلا لزوم مشورت حاکم با صاحب نظران را اثبات می نماید و می تواند مستند شرعی تشکیل نهاد مجمع باشد که در این تحقیق به تفصیل و با طرح دیدگاه های مختلف و بررسی و نقد آنها به آن پرداخته شده است. لزوم یا عدم لزوم پذیرش نظر مشاوران توسط حاکم از جمله مباحث مهمی است که صاحب نظران نظریات مختلفی درباره آن ارائه نموده اند. این تحقیق پس از بررسی ادله و مستندات هر گروه لزوم پذیرش نظر مشاوران را در مسائلی که حاکم در مورد آنها از تخصص لازم برخوردار نیست را پذیرفته اند. به لحاظ حقوقی و با توجه به فلسفه وجودی مجمع، این نهاد می تواند برخلاف قانون اساسی و احکام اولیه شرع مصوبه ای داشته باشد البته چنین مصوبه ای به منزله حکم حکومتی بوده و خود در قالب موازین شرعی جای دارد. همین نهاد مجمع مشورتی - کارشناسی بوده است که به دستور رهبری تشکیل‌شده و اعضای آن با ایشان تعیین می‌کند بنابراین نهادی مبتنی بر ولایت‌فقیه است. مجمع در محدوده وظایف خود بر مجلس شورای اسلامی اشراف دارد و نیز نظرات کارشناسانه آن‌ها باید توسط شورای نگهبان پذیرفته شود.در بخش ادله حقوق مجمع به این مباحث پرداخته‌شده است. کاربرد مصلحت اگر بدون ضابطه باشد منجر به استفاده ابزاری از آن شده و انسجام احکام شرعی را از بین می برد که این ضوابط در بخشی از این تحقیق بیان‌شده است. یکسان‌انگاری عملکرد مجمع با مصالح مرسله عامه از اشکالاتی است که این تحقیق به آن پاسخ گفته شده است.", "keywords": ["مصلحت", "مبانی فقهی", "استصلاح", "مجمع تشخیص", "مصالح مرسله", "مصلحت نظام"]}
{"id": 358, "body": "روضه العقول یکی از کتب مهم تعلیمی و اخلاقی است . به مضامین اسلامی و قرآنی توجهویژه ای دارد.این کتاب به عنوان تحریر دیگری از مرزبان نامه شناخته می شود. با توجه به نگاه ویژه نویسنده به آیات و روایات به خصوص سخنان نبی اکرم (ص) و امیرالمومنین علی(ع) ، این پایان نامه به تحلیل با ب های کتاب روضه العقول از نظرشیوه های  تاثیرپذیری از آیات و روایات پرداخته است.مهم ترین شیوه های تاثیر پذیری از آیات و روایات در کتاب روضه العقول :درج و نقل آیات و روایات به عنوان حسن مطللع ،درج و نقل آیات و روایات به صورت فرد ، اقتباس از آیات را باید نام برد.از مهم ترین نتایج این پایان نامه می توان به این اشاره کرد که محمد غازی ملطیوی ارادت خاص به نبی اکرم (ص)و امیرالمومنین علی (ع) داشته ، در تفهیم مطالب از مواردی مانند ضرب المثل ، شعر ، آیات و روایات جهت رساندن مفهوم متن استفاده کرده است ، همچنین تاکید زیاد بر استفاده از کلمات عربی  و مصنوع کردن متن،  نشان از دقت بالا و چیره دستی او در متن ادبی دارد.", "keywords": ["آیات", "روایات", "محمد غازی ملطیوی", "نثر مصنوع", "روضه العقول", "مرزبان نامه"]}
{"id": 359, "body": "منطق زندگیِ بشر، پیش از آن که علّی و معلولی باشد، داستانی ـ روایی است. هر داستان، روایتی است از رویدادها که در برهه‌ای از زمان بازگو می‌شود یا نمایش داده می‌شود. داستان نویس، همه عناصر روایی را در کنار هم و بر روی زنجیره‌ای از حوادث خیالی یا تاریخی به خدمت داستان در می‌آورد. با پیوند حوادث خیالی و تاریخی و تکنیک‌های رواییِ داستان، به ترتیب دو نوع روایتِ داستانی و روایت تاریخی شکل می‌گیرد. احمد محمود، یکی از نویسندگان واقعگرایِ معاصر است که توانسته است تحوّلات اجتماعی و تاریخیِ معاصر را با چاشنی خیال و با بهره گیری از شگردهایِ روایی، به صورت زیبا و هنری روایت کند.در این رساله، تلاش می‌شود با بررسیِ دو مقوله فکری ـ زبانی که در آثار مکتوب تجلّی می‌یابد به معرّفی و تبیین دریچه تازه‌ای در نقد ادبی بپردازیم؛ برایِ رسیدن به این منظور، پس از بحث مقدّماتی در مورد روایت‌شناسی و عناصر روایی داستان به معرّفی روایت داستانی و تاریخی و سپس سبک احمد محمود پرداخته شده است و به این ترتیب پیوند این دو مقوله ساختاری و محتوایی را با بررسی شگردهایِ روایت واقعگرا، تبیین کرده و نمودِ این دو گونه روایی را در تحلیل رمان‌های احمد محمود، با ذکر نمونه و شاهد نشان خواهیم داد.", "keywords": ["داستان", "محمود ، احمد", "نقد ادبی", "واقع‌گرایی ( فلسفه )", "روایت تاریخی", "روایت", "روایت داستانی", "روایت واقعگرا", "احمد محمود"]}
{"id": 360, "body": "هدف این پژوهش بررسی رابطه فرهنگ سازمانی براساس مدل دنیسون و مولفه های آن با سازگاری شغلی بین کارکنان دانشگاه آزاد اسلامی واحد علوم و تحقیقات خوزستان بود. جامعه آماری تحقیق شامل کلیه ی کارمندان و اعضاء هیات علمی(مرد و زن) واحد علوم وتحقیقات خوزستان از زمستان 91 تا بهار 1392 بوده و نمونه پژوهش شامل 136 نفر از کلیه قسمت های واحد بود که با روش نمونه گیری تصادفی طبقه ای گمارده شدند. در راستای دستیابی به اهداف پژوهش، از پرسشنامه دنیسون و دیویس استفاده شد. این تحقیق بر حسب هدف از نوع کاربردی و برحسب نحوه گردآوری داده ها از نوع توصیفی و از گروه همبستگی بوده و به منظور گردآوری داده ها از روش میدانی استفاده شده است. به منظور تجزیه و تحلیل فرضیه ها از روش آماری تحلیل واریانس نرم افزار کامپیوتری spss نسخه هجدهم استفاده شده است. ضمناً سطح معنی داری در این تحقیق، 0/05= α تعیین شده نشان داد که فرهنگ سازمانی با سازگاری شغلی کارکنان دانشگاه آزاد اسلامی واحد علوم و تحقیقات خوزستان رابطه معنی داری وجود دارد. و تایید شد. در فرضیه دوم: بین مولفه های فرهنگ سازمانی (درگیر شدن با کار، یکپارچگی، سازگاری و مأموریت) با سازگاری شغلی کارکنان رابطه چندگانه وجود دارد. در پایان پیشنهادهایی جهت ارتقاء و اعتلای ابعاد مختلف فرهنگ سازمانی در دانشگاه آزاد اسلامی واحد علوم و تحقیقات خوزستان ارائه گردیده است.", "keywords": ["سازگاری شغلی", "کارکنان", "واحد علوم و تحقیقات خوزستان", "خوزستان ( استان )", "فرهنگ سازمانی", "دانشگاه آزاد اسلامی", "مدل دنیسون", "کارمند"]}
{"id": 361, "body": "مدیریت دانش در سال های اخیر به موضوعی مهم و چالش برانگیز تبدیل شده است. در این راستا شناسایی و بررسی عوامل تاثیرگذار بر مدیریت دانش برای موفقیت در اجرای فرایند مدیریت دانش ضروری به نظر می رسد. به همین منظور هدف این پژوهش، بررسی رابطه سلامت سازمانی با سکوت سازمانی و مدیریت دانش در راه آهن جمهوری اسلامی ایران می باشد. تحقیق حاضر، مطالعه ای توصیفی پیمایشی بود. از میان جامعه آماری (1100نفر)، 426 نفر از کارکنان راه آهن با روش نمونه گیری تصادفی انتخاب شدند تا به پرسشنامه های استاندارد تحقیق که بر اساس طیف لیکرت تنظیم شده بودند پاسخ دهند. در نهایت داده ها با آزمون تحلیل مسیر و از طریق نرم افزار اس پی اس اس 15 و لیزرل 72/8 مورد تجزیه و تحلیل قرار گرفتند. نتایج تحقیق حاکی از آن بود که سلامت سازمانی؛ با  سکوت سازمانی رابطه منفی و  با کسب دانش، انتقال دانش و کاربرد دانش رابطه مثبت دارد. از سویی سکوت سازمانی با کسب دانش رابطه منفی داشت ولی رابطه مستقیمی میان سکوت سازمانی با انتقال دانش و کاربرد دانش یافت نشد.به نظر می رسد مدیران می توانند با فراهم نمودن امکانات رفاهی و آموزشی،ایجاد فضای دوستانه و صمیمی و طراحی سیستم ارتقاء و پرداخت پاداش مبتنی بر عملکرد افراد به ایجاد فضای سالم سازمانی و در نتیجه تشویق کارکنان در راستای کسب،ارتقاء و کاربرد دانش کمک نمایند.از سوی دیگر مدیران می توانند از طریق  ایجاد شبکه های ارتباطی باز و توجه به نظرات،پیشنهادها و انتقادات کارکنان در کاهش سکوت سازمانی و در نتیجه بهبود عملکرد سازمان در فرایند مدیریت دانش تاثیر گذار باشند.", "keywords": ["سلامت سازمانی", "مدیریت دانش", "مدیریت دانش", "عمل‌کرد سازمان", "سکوت سازمانی", "راه‌آهن جمهوری اسلامی ایران"]}
{"id": 362, "body": "تحقیق حاضر با هدف بر امکان سنجی استقرار مدیریت دانش در ادارات \"آمارهای اقتصادی\" و \"نشر اسکناس و خزانه\" بانک مرکزی جمهوری اسلامی ایران انجام گرفت. در این تحقیق، با توجه به موضوع و هدف تحقیق که امکان سنجی استقرار مدیریت دانش در ادارات آمارهای اقتصادی و نشر اسکناس و خزانه بانک مرکزی جمهوری اسلامی ایران می‌باشد از روش توصیفی-‌ پیمایشی استفاده شده است. جامعه آماری مورد نظر شامل کلیه کارکنان ادارات آمارهای اقتصادی و نشر اسکناس و خزانه بانک مرکزی جمهوری اسلامی ایران است که شامل 700 نفر می باشد. در این تحقیق از روش نمونه گیری تصادفی ساده استفاده شده است که براساس فرمول مورگان تعداد حجم نمونه شامل 155 نفر برآورد شد. جهت جمع آوری اطلاعات مربوط به تحقیق از پرسشنامه 55 سوالی (اقتباس از حسینی، 1389) 5 گزینه‌ای طیف لیکرت استفاده شد. که روایی آن‌ها از نوع محتوایی و پایایی آن با استفاده از ضریب آلفای کرونباخ 0/91 برآورد گردید. برای تحلیل آماری داده‌ها از فراوانی، درصد، میانگین، انحراف استاندارد، و برای پاسخ به سوالات تحقیق از آزمون های آماری آزمون t تک نمونه ای و فریدمن استفاده گردید. نتایج نشان داد که ادارات آمارهای اقتصادی و نشر اسکناس و خزانه بانک مرکزی جمهوری اسلامی ایران از وضعیت زیرساختی مناسبی جهت استقرار مدیریت دانش برخوردار می باشد، ابعاد منابع انسانی، فرهنگ سازمانی و فناوری از وضعیت زیرساختی مناسبی جهت استقرار مدیریت دانش برخوردار می باشد و بعد ساختار سازمانی از وضعیت نامساعدی برخوردار است.", "keywords": ["بانک مرکزی جمهوری اسلامی ایران", "ساختار سازمانی", "ساختار سازمانی", "مدیریت دانش", "فرهنگ سازمانی", "منابع انسانی", "مطالعات امکان‌سنجی", "آمار اقتصادی", "فناوری", "خزانه‌"]}
{"id": 363, "body": "هدف این پژوهش تحلیل سلسله مراتبی اقدامات مدیریت منابع انسانی اسلامی بر پیامدهای رفتاری( شامل رضایت شغلی، رفتارشهروندی سازمانی، درگیری شغلی و قصد ترک خدمت ) با تمرکز بر نقشهای میانجی اخلاق کار اسلامی و عدالت سازمانی است.", "keywords": ["مدیریت منابع انسانی اسلامی", "اخلاق کار اسلامی", "پیامدهای رفتاری", "عدالت سازمانی"]}
{"id": 364, "body": "شیوه‌های مدیریت و رهبری تابعی از ارزش‌های حاکم بر بافت سازنده یک جامعه یا تمدن می‌باشد. از همین رو چگونگی ماهیت عناصر تشکیل دهنده در جامعه، خود شیوه خاصی از مدیریت را اقتضا می‌کند. با عنایت به لزوم حاکمیت ارزش‌های الهی در سازمان‌های اسلامی، لازم است تا شیوه خاص مدیریت اسلامی نیز در آنها اجرا گردد تا به موفقیت‌های منحصر به فرد خود، که همان تعالی انسانی می‌باشد، دست یابند. در راستای نیل به این هدف و یافتن الگویی برای مطالعات مدیریت اسلامی، با انجام مطالعات کتابخانه ای و منابع در دسترس با شیوه کیفی و کمی به روش تحلیل محتوی و استفاده از پرسش نامه ، به پیشنهاد مدلی جامع برای شناسایی و الویت بندی شاخص های مدیریت بر منابع انسانی از دیدگاه اسلام پرداخته شده است. این تحقیق پس از بیان نظریات و دیدگاههای مختلف اسلامی اعم از قرآن،نهج البلاغه،آیات و روایات ائمه معصومین از شاخص های مدیریت منابع انسانی  و جمع بندی و الویت بندی  آنها، در پاسخ به سئوال چیستی شاخص ها، به ارائه یک مدل مفهومی می پردازد.", "keywords": ["مدیریت", "مدیریت اسلامی", "شاخص‌های مدیریت", "مدیریت منابع انسانی"]}
{"id": 365, "body": "عقل به‌عنوان رکنی غیر‌قابل تفکیک از هویت انسانی، مورد عنایت ویژه‌ی پروردگار عالم در چینش برنامه‌ی زندگی و تعیین کننده‌ی تکالیف بندگان در مقابل خدا و خلق او است. فقه اسلامی ارائه دهنده‌ی برنامه‌ای جامع و فراگیر در تمام جنبه‌های عالم وجود می‌باشد. با توجّه به دو اصل مذکور، فقه و به تبع آن حقوق اسلامی، به بررسی جایگاه زندگی عاری از قوای ادراکی و عقلانی در قالب عنوان مجنون پرداخته و قلم تکلیف و مواخذه را از او رفع نموده است. در کنار مفهوم جنون با الفاظ دیگری چون معتوه، سفیه، خرف و... مواجه می‌شویم که قرابت معنایی زیادی با این مبحث و احکام آن دارد. اراده‌ی مفاهیم مختلف از جنون و مجنون به‌علاوه‌ی عدم وضوح رابطه و جایگاه الفاظ مذکور که منجر به بسیط یا تشکیکی دانستن مفهوم جنون می‌گردد، تعیین مصادیق جنون به‌عنوان مانع اعمال مسئولیت را در مقام نظری و عملی با مشکل مواجه ساخته و ضرورت بررسی فقهی ـ حقوقی موضوع را آشکار می‌سازد. در این رساله برآنیم تا با بررسی تطبیقی انواع جنون در فقه تشیع و مذاهب اهل‌سنت، با کمک مطالعه‌ی توصیفی، مقایسه‌ای و تفسیری، به ارائه‌ی دیدگاه هر یک از مذاهب از مفهوم جنون و واژگان مرتبط با آن پرداخته، به احکام جزائی این مصادیق در ابواب حدود، قصاص، دیات و تعزیرات دست یابیم.واژگان‌کلیدی: جنون ـ مراتب جنون ـ مسئولیت کیفری ـ مجازات جزائی ـ فقه فریقین", "keywords": ["مراتب جنون", "جنون", "مسئولیت کیفری", "مجازات جزایی", "فقه فریقین"]}
{"id": 366, "body": "انقلاب اسلامی ایران یکی از بزرگترین انقلاب های جهان اسلام است که سر منشا تحولات گسترده سیاسی،اجتماعی و فرهنگی در جامعه بشری بوده و خواهد بود.مهمترین محصول انقلاب تاسیس یک نظام سیاسی تقریبا منحصر به فرد با نام جمهوری اسلامی است که تا کنون هیچ گونه مشابهتی برای آن وجود نداشته است.این نظام ضمن پذیرش حاکمیت ملی و ارج نهادن به مردم سالاری مبتنی بر نوع دیگری از حاکمیت نیز می باشد که می توان از آن به حاکمیت دینی تعبیر نمود.با این وصف پرداختن به مقوله تطبیق دموکراسی با توجه به اهمیت روز افزون آن در جامعه بین المللی در رابطه با نظام حاکمیت  ایران با چنین تاریخچه ای از جهت تناسب یا عدم تناسب با این شیوه حکومتی و نظر به این که موضوع اصلی حقوق عمومی و هدف عمده مباحث آن تنظیم قدرت و تضمین آزادی است،ضرورتی است که اصلی ترین انگیزه تدوین این رساله را سبب شده است.ما برای رسیدن به پاسخ این سوالات ناگزیر از مطالع و تحقیق در نظریات صاحب نظران حقوق عمومی و بعضا علوم سیاسی بوده ایم.در نهایت تحقیق و نتیجه گیری نهایی می توان گفت در نظام جمهوری اسلامی دموکراسی و مردم سالاری به عنوان یک روش نه به عنوان یک مکتب با محدودیت های خاص خود مورد قبول و توجه ویژه قرار گرفته است و نقش مردم مشروعیت بخشیدن به نظام نیست.بلکه در جهت عینیت ، مقبولیت و اقتدار آن، نقشی اساسی و کلیدی است و حدود و ثغور و اختیارات آن در چارچوبه و دایره اسلامیت نظام تعیین می گردد.به عبارت دیگر،جمهوریت نظام محاط در اسلامیت آن می باشد.", "keywords": ["انقلاب اسلامی", "نظام حقوقی", "آزادی", "حاکمیت", "دموکراسی", "مردم سالاری", "جامعه بین‌المللی", "حقوق عمومی", "جمهوری اسلامی ایران"]}
{"id": 367, "body": "گذشت زمان تاثیر زیادی در روند رسیدگی قضایی به جای می گذارد به گونه ای که ممکن است شکایت شاکی استماع نگردد یا تعقیب متهم و یا صدور حکم متوقف شود یا این که اجرای مجازات درباره محکوم علیه منتفی گردد. در ایران تا سال 1357 در کلیه جرایم به استناد مواد 49 تا 53 قانون مجازات عمومی، مرور زمان اعمال می شد اما پس از پیروزی انقلاب شکوهمند اسلامی، مرور زمان به دلیل مخالفت با شرع از نظام جزایی ایران حذف گردید. پس از آن به دلیل مشکلات اجرایی و قضایی که در عمل پیش آمد، به تدریج مرور زمان در برخی از موارد مورد تایید قرار گرفت و در مواد 173 تا 175 قانون آیین دادرسی کیفری مصوب سال 1378، اعمال مرور زمان در مجازات های بازدارنده تحت شرایطی تجویزگردید.      اخیراً قانونگذار در قانون مجازات اسلامی مصوب سال 1392 در یک نگاه جدید به صورت گسترده تر به موضوع مرور زمان پرداخته است و مرور زمان را در سه دسته شامل مرور زمان شکایت و تعقیب، مرور زمان صدور حکم و مرور زمان اجرای حکم در مواد 105 تا 107 ذکرکرده است. هم چنین قانونگذار در ماده 109 به منظور حفظ امنیت ملی و اقتصادی ، دسته ای از جرایم را از شمول مرور زمان خارج کرده است. مرور زمان یک ساله جهت طرح شکایت در جرایم تعزیری قابل گذشت و ذکر آخرین اقدام تعقیبی به عنوان مبدا مرور زمان صدور حکم و استثنا کردن تعزیرات منصوص شرعی در تبصره 2 ماده 115 از شمول مرور زمان از ابتکارات قانونگذار است. در این پایان نامه به نوآوری های قانونگذار در موضوع مرور زمان و رویه قضایی حاکم در خصوص مقررات نهاد مرور زمان پرداخته ایم و به صورت جداگانه جرایم مشمول مرور زمان و نیز جرایمی که از شمول مرور زمان مستثنی شده اند و هم چنین برخی از کاستی های قانون جدید را بررسی کرده ایم.", "keywords": ["تعقیب جرم", "مرور زمان", "صدور حکم", "اجرای مجازات", "جرایم تعزیری", "منصوص شرعی"]}
{"id": 368, "body": "نیروی انتظامی جمهوری اسلامی ایران به‌عنوان سازمان پلیس در راستای بر قراری نظم و امنیت عهده‌دار وظایف متعدد، متنوع، سخت و مسئولیت‌آور است و ممکن است انجام وظایف محوله موجبات وقوع حوادث زیانبار و ایراد خسارت به اشخاص حقیقی و حقوقی را نیز فراهم آورد. با گذری اجمالی بر قواعد، مبانی و منابع عام مسئولیت مدنی، منابع خاص مسئولیت مدنی پلیس مورد توجه قرار گرفته، مصادیق قانونی مسئولیت مبتنی بر صدمات بدنی با بررسی مواد مرتبط در قوانین اساسی، مجازات اسلامی، مسئولیت مدنی، قانون مدنی، قانون به‌کارگیری سلاح و ... شرایط تحقق مسئولیت مدنی در مأموریت‌های انتظامی و آثار آن، همچنین شیوه‌های جبران خسارت، آیین دادرسی و مراجع صالح به رسیدگی به دعاوی مسئولیت مدنی پلیس بحث گردیده است.    این رساله با روش توصیفی-تحلیلی به رشته تحریر درآمده و اطلاعات مورد نیاز به روش کتابخانه ای جمع‌آوری گردیده است.    نتایج تحقیق حاکی است بیشتر افعال مسئولیت‌آور مأموران انتظامی، علیه تمامیت جسمانی شهروندان به‌صورت عمد، شبه امر و خطای محض واقع می‌شود. از آنجا که جنایات عمد مشمول قصاص است از موضوع رساله خارج، لیکن به دلیل لزوم پرداخت دیه در جنایات شبه عمد و خطای محض، بیشتر پرونده‌های مطروحه علیه مأموران ناجا در این موارد مصداق پیدا می‌کند. خلأ موجود در قوانین به‌خصوص قانون به‌کارگیری سلاح و مواد پراکنده قانون مجازات اسلامی باعث تشتت آراء در محاکم کیفری شده و منجر به اعمال سلیقه و نظرات و تقصیرهای شخصی در این خصوص می‌گردد؛ لذا ضرورت اصلاح قوانین بیش از پیش به نظر می‌رسد.", "keywords": ["", "مسئولیت مدنی", "مواد قانونی", "ماموریت‌های انتظامی", "صدمات بدنی"]}
{"id": 369, "body": "یکی از نوآوری‌های قانون مجازات اسلامی مصوب1392، پیش‌بینی مسئولیت کیفری برای اشخاص حقوقی است. اهمیت و جایگاه ویژه اشخاص حقوقی در جامعه امروزی و جرایم ارتکابی از سوی آن‌ها، قانونگذار را بر آن داشت تا به پیروی از بسیاری از کشورها، شخص حقوقی را از نظر کیفری مسئول بشناسد. قانونگذار با اختصاص چند ماده، این تأسیس مهم را در حقوق کیفری بنیاد کرده است. ماده 143 قانون جدید مجازات، برای نخستین‌بار به طور رسمی مسئولیت کیفری اشخاص حقوقی را به عنوان یک استثنا بر مسئولیت کیفری اشخاص حقیقی پذیرفته است. جرایم قابل انتساب به اشخاص حقوقی برخلاف اشخاص حقیقی که تنها به موجب قانون محدود می‌گردند، علاوه بر سازگاری با ماهیت شخص حقوقی بر اساس ماده 143شناسایی می‌گردند. از طرفی پیکان مقررات حقوق جزای عمومی، شخص حقوقی بزهکار را نیز نشانه رفته‌است. پیروی جرایم و مجازات‌های شخص حقوقی از قواعد عمومی جزایی مستلزم تفسیری شایسته از این قواعد است تا شخص حقوقی بزهکار را نیز به شکل مناسبی دربرگیرد.گفتنی است پذیرش مسئولیت کیفری شخص حقوقی، مسئولیت کیفری دولت و اشخاص حقوقی دولتی را پیش می‌کشد. به خصوص آنکه قانونگذار صراحتاً دولت را از مسئولیت کیفری معاف ندانسته‌است. در این پژوهش با روش توصیفی- تحلیلی به چالش‌های قابل طرح پرداخته خواهد شد.", "keywords": ["شخص حقوقی", "مسئولیت کیفری", "اشخاص حقوقی", "قانون مجازات اسلامی", "شخص حقیقی", "دولت", "حقوق جزا"]}
{"id": 370, "body": "این پایان نامه با عنوان بررسی مسئولیت کیفری اشخاص حقوقی در قوانین و مقررات جمهوری اسلامی ایران جهت دریافت درجه کارشناسی ارشد از دانشگاه تربیت مدرس تدوین گردیده است . برای این تحقیق که به نظر موضوعی جدید می‌باشد دو فرضیه مطرح شده است . فرضیه اول بر مبنا و پایه مسئولیت کیفری اشخاص حقوقی اشاره داشته و این مسئولیت را ضررورتی اجتناب ناپذیر و معلول روابط پیچیده عصر حاضر می‌داند. در فرضیه دوم که بر فرض ثبوت پیش‌بینی مسئولیت کیفری در قوانین جمهوری اسلامی ایران حکایت دارد بیشتر قانونگذار را در مورد چنین مسئولیت جویا شدیم. دیگر پیش‌بینی مسئولیت مدنی برای اشخاص حقوقی در غالب قوانین و مقررات دنیای معاصر بدیهی شده و اکنون آنچه اهمیت دارد شناخت مسئولیت کیفری برای چنین اشخاص است . این اشخاص نیز دو نوعند یا اشخاص از نوع حقوق خصوصی هستند و یا از نوع عمومی. از لحاظ دانش حقوقی شناخت مسئولیت کیفری برای چنین اشخاص لازمه عدالت است زیرا با اعطا حق و تکلیف به اشخاص مذکور بداهتا بدنبال آن اختلاف نیز طرح شده و صرف پیش‌بینی مسئولیت مدنی کفایت ننموده بلکه در بسیاری از موارد تنها مسئولیت کیفری حافظ حقوق جامعه می‌باشد. اما برای تحمیل مسئولیت بر این اشخاص باید قانونگذار نیز بیانگر نظر عدالت و جامعه باشد و مجازات ایشان را در قوانین خود بیان نماید. ما با بررسی قوانین موجود در پایان نامه حاضر دیدیم که قانونگذار مسئولیت را متوجه نمایندگان شخص حقوقی نموده و برای شخص حقوقی مسئولیت کیفری پیش‌بینی ننموده است .", "keywords": ["قوانین و مقررات", "شخص حقوقی", "مسئولیت کیفری", "حقوق", "ایران", "دولت"]}
{"id": 371, "body": "مسئولیت کیفری یک نهاد ضروری در هر نظام جزایی می‌باشد، زیرا اصل قانونی بودن جرم و مجازات در نهایت امر می‌تواند به ضابطه‌مند شدن و قانون مدار شدن تعقیب کیفری و مجازات کمک کند اما اجرای امر تعقیب و اجرای مجازات بر تک تک مجرمین جز در سایه \"قابلیت مواخذه\" و \"وجود مسئولیت کیفری\" نزد هرکدام از آنها امکان‌پذیر نیست. مسئولیت کیفری یعنی قابلیت توجه اتهام و مجازات به شخصی که با اوصاف بلوغ، عقل، اختیار و قصد مرتکب جرم شده است. در حقوق جزا اصل بر شخصی بودن مسئولیت کیفری است، البته مقوله مسئولیت کیفری ناشی از فعل غیر تحت عنوان یک استثنا  بر این اصل مطرح می‌شود. مفهوم مسئولیت کیفری از مفاهیم مطرح شده در حقوق جزای عمومی می‌باشد اما موضوع مسئولیت کیفری ناشی از فعل غیر هم به رکن مادی و اوضاع و احوال وصف مجرمانه می‌پردازد و هم به مبانی مسئولیت کیفری، یعنی هم باید ارکان سه‌گانه جرم ارتکاب یافته بررسی شود و هم مباحث مربوط به ارکان مسئولیت کیفری. \"مسئولیت کیفری ناشی از فعل غیر\" آنگاه قابل تصور است که بتوان فردی را به جهت اعمال مجرمانه شخصی دیگر مجازات نمود در حالی که در به وجود آمدن عمل مجرمانه هیچگونه نقشی اعم از مباشرت، مشارکت یا معاونت نداشته است و حتی در برخی موارد نسبت به وقوع جرم نیز آگاهی نداشته است اما به علت حالات خاصی که دارا بوده است مورد مجازات قرار می‌گیرد.یکی از خصایص نظام کیفری اسلام حاکمیت اصل شخصی بودن مجازات هاست. با توجه به اهمیتی که نظام اسلامی برای آزادی فردی و امنیت قضایی قائل است، قبول مسئولیت شخصی اجتناب‌ناپذیر است. این اصل یکی از عناصر جوهری کیفر در اسلام قلمداد می‌شود و دارای ریشه‌های قرآنی است که در مبحث منابع فقهی به ذکر آن خواهیم پرداخت. در فقه نیز بر اساس قواعد مختلفی همچون قاعده وزر یا اصل برائت، اصل شخصی بودن مجازات مورد تایید قرار گرفته است. اما در موارد دیگری همانند مسئولیت بیت المال یا مسئولیت عاقله در پرداخت دیه یا مسئولیت تضامنی افراد، به مقوله مسئولیت کیفری ناشی از فعل غیر پرداخته شده است. از آنجا که این موارد به صورت پراکنده در متون فقهی و به تبع آن در قوانین موضوعه ایران پرداخته شده است و مبنا و ملاک مشخصی برای این نوع مسئولیت کیفری تبیین نشده است، با بررسی موارد و مصادیق ذکر شده، مبانی و پایه های مسئولیت کیفری ناشی از فعل غیر بررسی می‌شود تا در صورتی که اصول حاکم و شرایط مقرر در همه این موارد مشابه و یکسان است، ملاک و معیار یکپارچه و معین برای آن‌ها در نظر گرفته شود و مصادیق متعدد و مستحدثه را بر این مبانی استوار نمود، اما در حالتی که دارای اصول و شرایط متفاوتی باشند بایستی به شکل خاص و موردی به مصادیق مسئولیت کیفری ناشی از فعل غیر پرداخته شود. در مورد مبانی مسئولیت کیفری ناشی از فعل غیر نظریات متعددی از قبیل نظریه خطر، نظریه تقصیر، نظریه فاعل معنوی و نظریه سبب اقوی از مباشر مطرح شده است که در این پژوهش هرکدام از این نظریه‌ها مورد بررسی و نقد قرار خواهد گرفت.با تحقیق در شرایط، مصادیق و مبانی مسئولیت کیفری ناشی از فعل غیر و تعیین محدوده آن، در ابتدا مسیر ارائه یک نظریه دقیق و منسجم درباره این نوع مسئولیت مشخص می‌شود و با توجه به تغییرات عظیمی که در جامعه کنونی رخ داده است و فقه پویای شیعه از طریق اجتهاد و با تکیه بر مصالح اجتماعی راه را برای پذیرش ضرورت های ناشی از زندگی در هر دوران و شرایطی را مهیا کرده است، می‌توان حد و مرز این نهاد مهم جزایی را در اذهان ترسیم کرد و در نهایت با تعیین دقیق مبانی این نظریه شرایط پذیرش مسئولیت", "keywords": ["مسئولیت کیفری", "مسئولیت ناشی از فعل غیر", "اصل شخصی بودن مجازات", "فقه", "حقوق جزا"]}
{"id": 372, "body": "حالات ذهنی و درونی که علی‌رغم وقوع جرم، موجب رفع مسئولیت کیفری از شخص فاعل شده و مانع مجازات وی می‌گردند، علل رافع مسئولیت کیفری نامیده می‌شوند که به دو صورت تام و نسبی می‌باشند. در حقوق کیفری مصر از علل فوق، تحت عنوان موانع مسئولیت کیفری و اسباب رفع عقاب یاد می‌شود. منظور از علل نسبی رافع مسئولیت کیفری قرار گرفتن شخص تحت شرایط و اوضاع‌واحوال خاصی است که تنها در آن حالت مسئولیت کیفری از وی زایل می‌گردد. تفاوت اصلی علل رافع مسئولیت کیفری و اسباب موجهه جرم در منشأ عدم مسئولیت می‌باشد که علل موجهه جرم ریشه عینی و علل رافع مسئولیت کیفری ریشه روانی دارند که به دلیل حالت خاص شخص، انتساب جرم به وی را غیرممکن می‌سازند. فقدان مسئولیت در غالب علل و اسباب فوق را می‌توان ناشی از احسان و حسن نیت دانست. ارتکاب عمل مجرمانه باانگیزه شرافتمندانه اجتماعی، انسانی و اخلاقی، حسن نیت نامیده می‌شود. پژوهش حاضر به روش توصیفی- تحلیلی انجام‌یافته و نتایج حاصل از آن نشان می‌دهد که بر اساس فقه امامیه و حنفیه، حقوق کیفری ایران و مصر، اشتباه، حرکات ناشی از اختلالات خواب و خوابگردی و بیهوشی، مستی و اضطرار ازجمله علل نسبی می‌باشند. قانون‌گذار مصر مجموع موانع مسئولیت کیفری را عبارت از صغر، جنون، عاهه‌العقل (بیماری روانی)، مستی غیرارادی، اکراه و اضطرار، می‌داند. درزمینه آثار علل رافع مسئولیت نیز می‌توان به موارد ذیل اشاره نمود: در فقه امامیه و حنفیه علی‌رغم اینکه بر اساس قاعده کلی تدرأ الحدود بالشبهات حدود باوجود هرگونه شبهه اعم از حکمی و موضوعی ساقط می‌گردد ولی تکلیف مرتکب جرم بر اساس چگونگی شبهه و نوع جرم متفاوت می‌باشد. اشتباه تأثیری در جرائم غیر عمد، شبه عمد و خطایی ندارد ولی در جرائم عمدی در صورت اشتباه در هویت مجنی‌علیه و فعلی که غالباً کشنده نیست، قتل شبه عمدی و در صورت اشتباه در اصابت، خطایی خواهد بود. برابر مواد 58 و 159 قانون مجازات جدید تأثیر اشتباه در جرائم تعزیری قابل مشهود می‌باشد. از دیدگاه فقهای امامیه و حنفیه، ارتکاب جنایت در حال خواب به دلیل غیر اختیاری بودن حرکت و غلتیدن، در حکم خطا یا جاری مجرای خطا بوده و عاقله عهده‌دار دیه می‌گردد و خود شخص کفاره می‌دهد و محروم از ارث دیه می‌گردد. بر اساس حقوق کیفری ایران و مصر، مستی علی‌الاصول رافع مسئولیت کیفری نیست مگر اینکه شخص براثر اجبار یا عدم علم به مست‌کنندگی، مسلوب‌الاختیار شده باشد. مطابق فقه امامیه و حقوق ایران حکم مستی به قصد قتل، قصاص و در صورت جهل به مست‌کنندگی و فقدان قصد، دیه می‌باشد بر اساس حقوق کیفری مصر جنایت بر نفس و عضو در اثر مستی خطا بوده و موجب غرامت می‌گردد. دلیل نسبی بودن اضطرار و عدم مجازات شخص مضطر در حقوق کیفری ایران، حفظ جان یا مال خود یا دیگری با انگیزه احسان همراه با رعایت مقررات قانونی و نکات ایمنی می‌باشد. براساس حقوق کیفری مصر نیز حالت اضطرار تنها مختص حفظ جان خود یا دیگری می‌باشد. در حقوق کیفری مصر، اضطرار به ارتکاب اعمال حرام در مواردی مثل اکل میته موجب اباحه عمل و در مواردی چون سرقت علی‌رغم حرمت عمل مانع از مجازات می‌گردد.", "keywords": ["مسئولیت کیفری", "علل نسبی", "اشتباه", "علل رافع", "موانع مسئولیت", "مستی"]}
{"id": 373, "body": "موضوع انتخابات و تحلیل رفتار انتخاباتی مردم در یک کشور یا منطقه و شهر، به عنوان یک رفتار سیاسی، در واقع یکی از پیچیده ترین موضوعاتی است که به مثابه یکی از انواع مهم مشارکت سیاسی، جایگاه ویژه ای در مباحث جامعه شناسی به طور عام و جامعه شناسی سیاسی به طور خاص دارد. تحلیل انتخابات با عواملی پیوند دارد که رفتار انتخاباتی را شکل می دهند. رفتار انتخاباتی ، نوعی کنش سیاسی است که با کارکردهای ساختی خرده نظام های اقتصادی و جامعه ای و فرهنگی در سطح کلان نظام اجتماعی رابطه دارد. بنابراین در بررسی و تحلیل رفتارهای انتخاباتی، نقش عوامل فرهنگی، سیاسی، اجتماعی، اقتصادی و فردی حائز اهمیت است. عوامل مختلف و متفاوتی بطور همزمان در رفتار انتخاباتی شهروندان تاثیر دارند و تاکید بر یک یا چند عامل به تنهایی نمی تواند توضیح دهنده این رفتار باشد. در این تحقیق درصدد شناسایی و تحلیل برخی از عوامل موثر بر رفتار انتخابات شهروندان حوزه انتخابیه شهرستانهای رفسنجان و انار، در جریان انتخابات دوره ی دهم مجلس شورای اسلامی هستیم. روش نگارنده در این تحقیق توصیفی-تحلیلی است. همبستگی متغیرهای مستقل ویژگی شخصیتی نامزدها، وابستگی جناحی و حزبی نامزدها و حمایت از آنها، سوابق کاری و عملکرد قبلی کاندیداها، پایبندی نامزدها به ارزش‌های انقلاب، پایبندی به مذهب و دین و نوع تبلیغات نامزدها با رفتار انتخاباتی شهروندان این حوزه انتخابیه بـر اسـاس داده‌هـای مربـوط بـه 324 نمونـه پژوهشی مورد ارزیابی آماری قرار گرفت. تحقیقات میدانی در دوره تبلیغات انتخابات و پس از آن و بررسی‌های آماری نشان داده است که، بین متغیرهای مستقل و رفتار انتخاباتی شهروندان حوزه انتخابیه رابطه مثبت و معناداری وجود دارد.", "keywords": ["جامعه‌شناسی سیاسی", "رفتار انتخاباتی", "رفتار سیاسی", "انتخابات", "مجلس شورای اسلامی", "حوزه انتخابیه", "انار ( رفسنجان )", "مشارکت سیاسی", "کنش سیاسی", "نظام اجتماعی"]}
{"id": 374, "body": "عبارت سرمایه اجتماعی «واژه ای است کهن دارای ریشه و باور فرهنگی، از سویی گفتمانی است جدید بر پایه ارزشهای اجتماعی و تأثیر آن در جامعه و تعامل گروههای اجتماعی که در چند دهه اخیر مورد مطالعه دانشمندان علوم اجتماعی قرار گرفته و علمی تبیین شده است. سودمندی مطالعات جامعه شناسان برای دانشمندان علم اقتصاد و سپس نظریه پردازان علوم سیاسی موجب گردید که این مفهوم وارد اقتصاد و علم سیاست گردد. «سرمایه» در علم اقتصاد مبین اعتباری است که دارای مالک شخصی، تعاونی و یا ملی است ولی «سرمایه اجتماعی» در علم سیاست فاقد مالکیت شخصی است. اعتماد و اعتباری است که به جامعه تعلق داشته و همه  افراد، گروههای ذیربط از آن ارزشها بهره می گیرند و چون در تعامل بین افراد، گروهها و جامعه کاربرد دارد، لذا قابل بررسی در علم سیاست می باشد.این پژوهشگر در پی مطالعه و بررسی پایه ها، ابعاد، مولفه ها، تأثیر و تأثر سرمایه اجتماعی بر گروهها و جامعه و تکامل آن به شکل و ساختار اعتماد اجتماعی، مشارکت سیاسی، مشارکت مذهبی، انسجام اجتماعی و در نتیجه همبستگی و پیوندهای اجتماعی است که ممکن است به توسعه سیاسی منتهی گردد.انقلاب اسلامی در عین حال برخی از مولفه های سرمایه اجتماعی را در قبل از انقلاب کم رنگ کرده توانسته است خود به بازتولید سرمایه اجتماعی دست بزند که مبتنی بر ارکان معرفتی و اجتماعی (استقلال،آزادی،جمهوریت،اسلامیت،قانون اساسی،نهادهای انقلابی) انقلاب اسلامی است.در این تحقیق به دنبال این هستیم که ببینیم،انقلاب اسلامی چگونه موجب ارتقاء سرمایه اجتماعی در جمهوری اسلامی ایران(1358 - 68) شده است.دیدگاه این پژوهشگر مطالعه مولفه های بالا از زاویه و نگاه انقلاب اسلامی، رهبری امام  خمینی (ره) و استمرار انقلاب در زمان کنونی است. تعامل سرمایه اجتماعی و انقلاب اسلامی گفتمانی است که با توجه به نو بودن مفهوم، بررسی و مطالعه آن در ایران، به ویژه با عنایت بازتاب آن در نهضت های شمال آفریقا و غرب آسیا، ضروری به نظر می رسد.این پژوهش از حیث روش، کار بر روی ساختارهای کیفی و تفسیری را مد نظر دارد و با توجه به روش کیفی سعی شد با رویکرد توصیفی تحلیلی در سطح میان برد و متوسط تحولات سرمایه اجتماعی در جمهوری اسلامی ایران(1358 - 68) بررسی گردد.", "keywords": ["انقلاب اسلامی ایران", "سرمایه اجتماعی", "آزادی", "انسجام اجتماعی", "سرمایه اجتماعی", "مسئولیت اجتماعی", "اعتماد", "اعتماد اجتماعی", "مشارکت سیاسی", "جمهوری اسلامی ایران"]}
{"id": 375, "body": "استفاده برخی دولت ها از تحریم اقتصادی، بدون وجود مجوز قبلی شورای امینت و خارج از سیستم امنیت جمعی منشورسازمان ملل، باعث گردیده تا مشروعیت این اقدامات با موازین حقوقی بین المللی منطبق نباشد. هدف اصلی این پژوهش «بررسی مشروعیت یا عدم مشروعیت تحریم های کنگره علیه ج.ا.ایران براساس موازین و رویه های بین المللی» است. با عنایت به هدف پیش بینی شده، سوال اصلی مطروحه در این پژوهش این است که «آیا اعمال تحریم های کنگره آمریکا علیه ج.ا.ایران دارای مشروعیت قانونی و براساس موازین بین المللی است؟». تحقیق حاضر از حیث هدف، نظری و به روش توصیفی- تحلیلی نگاشته شده و برای گرد‌آوری داده‌ها از روش اسنادی و کتابخانه ای استفاده شده است که به دنبال بررسی این موضوع است که تحریم های وضع شده کنگره آمریکا علیه ج.ا.ایران فاقد مشروعیت قانونی و خارج از چارچوب موازین بین المللی نمی باشد. ایالات متحده بعد از پیروزی انقلاب اسلامی، تحریم های یکجانبه ای را در زمینه های مختلف مالی، سیاسی، بانکی، اقتصادی و ... در چارچوب قوانین داخلی با گستره فراسرزمینی علیه ایران وضع کرده است که عمدتاً با هدف ایجاد تغییرات اساسی در رویکرد و رفتار سیاسی کشورمان بوده است. نکته قابل توجه این است که تحریم های یکجانبه اعمالی ناقض اصل همزیستی مسالمت آمیز در میان دولت هاست که مستلزم احترام به اصول اساسی حقوق بین الملل یعنی منع مداخله، حق توسعه، حقوق بشر، احترام به استقلال و تمامیت ارضی دولت ها بوده و حتی با قواعد و قوانین خاص بین المللی مانند مقررات سازمان تجارت جهانی در تعارض آشکار است. این نوع اقدامات به علت عدم برخورداری از مشروعیت، از نظر حقوقی فاقد وجاهت بین المللی است.", "keywords": ["تحریم", "مشروعیت", "عدم مشروعیت", "دولت ایران", "حقوق بین‌الملل", "کنگره آمریکا"]}
{"id": 376, "body": "تقلید که در اصطلاح فقهی به معنای رجوع افراد غیر متخصص در احکام فرعی شرعی، به فقیه جامع الشرایط و تبعیت از فتاوای او است، در مسائل ضروری و یقینی جایز نیست؛ چنانکه در اصول دین نیز مجاز نخواهد بود. جواز و مشروعیت تقلید از مجتهد با اینکه امری عقلی و فطری است و بنای عقلا و سیره متشرعه بر ضرورت آن دلالت دارد، مورد اختلاف میان فقها واقع شده است. اصولیون امامیه به اتفاق، قایل به مشروعیت و وجوب آن هستند در حالی که اخباریون امامیه با تشکیک در مسأله، معتقد به عدم جواز آن شده‌ و این موضوع بدیهی را انکار کرده-اند. از این رو می‌طلبد که با پژوهشی درخور و جامع، اولاً به بررسی مشروعیت و جواز آن به معنای اعم پرداخته، و آنگاه بر فرض ثبوت آن، به سوالاتی در باره‌ی شرایط جواز تقلید، شرایط و ویژگیهای مجتهد پاسخ داده شود. افزون بر آن باید روشن گردد که از نظر قایلان به جواز آیا انسان شرعاً مجاز است از مجتهد مرده تقلید کند یا اینکه می‌بایست منحصراً در دایره احکام فقیه زنده انجام پذیرد. در این پایان‌نامه که به روش توصیفی تحلیلی انجام پذیرفته، با طرح و تبیین اقوال اصولیون با رویکردی به دیدگاه امام خمینی و نیز با بررسی نظریات اخباریون، نتیجه گرفته شده که تقلید در فروع دین، طبق شرایطی خاص، مشروع و جایز به معنای اعم آن است و تقلید ابتدایی از مجتهد میت جایز نیست.", "keywords": ["اصول دین", "جواز تقلید", "مشروعیت", "حیات", "تقلید ابتدایی", "امام خمینی", "فروع دین"]}
{"id": 377, "body": "زندگی و سرنوشت انسانها از دیرباز تحت تاثیر تصمیماتی بوده که حاکمان اتخاذ نموده و بر مردم تحت حاکمیت خود اعمال می کرده اند. با ظهورسازمانهای بین المللی و گسترش صلاحیت ها و دامنه فعالیت های آنها، تصمیمات و رفتار های این نهادها تاثیرات مستقیم بر سرنوشت انسانها در اقصی نقاط عالم می گذارد. از مهمترین و تاثیرگذار ترین سازمانهای بین المللی، سازمان ملل متحد است. تصمیمات شورای امنیت سازمان ملل متحد، بر اساس منشور ملل متحد و به خصوص فصل هفتم منشور که صلاحیت توسل به زور و مداخلات بشر دوستانه و تحریمهای بین المللی را به این نهاد واگذار نموده در بسیاری موارد موجب تغییرات ژئوپلتیک و نظامهای سیاسی و حاکمیتی شده است. ساختار و تشکیلات شورای امنیت از اصل تساوی حقوقی و برابری کشورهای عضو سازمان ملل متحد تبعیت نمی کند و وجود امتیازی به نام حق وتو به پنج کشور دارنده این امتیاز این امکان را می دهد که نظریات و منافع خود را به همه جامعه جهانی تحمیل کنند. بدین ترتیب، تصمیمات و رفتار های شورای امنیت سازمان ملل متحد از متغیری به نام «مصلحت» تبعیت می کند. با اینکه مفهوم این متغیر نزدیکی زیادی با مفهوم «منفعت» را به ذهن متبادر می کند، اما در واقع تفاوتهای شکلی و ماهوی با این متغیر دارد. در بسیاری از موارد استناد به مصلحت در تعارض با اصول قرار می گیرد. در پرتو توجه به متغیر مصلحت است که می توان تصمیمات و رفتار های شورای امنیت را در دوران 67 ساله حضور این نهاد در عرصه روابط و حقوق بین الملل و مقاطع تاریخی مانند جنگ سرد و دوران پس از آن را، تبیین کرده و توضیح داد.    با تغییر در مصالح کشورهای دارنده حق وتو به عنوان یک کل، که تابعی از میزان و تمایل تصمیم سازان این کشورها در عدول از اصول آنان بوده؛ تصمیمات و اقدامات شورای امنیت نیز تغییر نموده است. در این پایان نامه، ما بر آن هستیم که نقش متغیر مصلحت را در تصمیمات و رفتارهای شورای امنیت تبیین نموده و توضیح دهیم.", "keywords": ["مصلحت", "شورای امنیت", "حقوق بین‌الملل", "سازمان ملل متحد", "حق وتو"]}
{"id": 378, "body": "پژوهش حاضر در باب آرای فلسفی و وجوه ابتکار حکیم موسّس آقا علی مدرّس تهرانی در سه محور اصالت وجود، وجود رابط و معاد جسمانی است. حکیم مدرّس در بحث «اصالت وجود» با تکیه بر مبانی حکمت صدرایی، تقریر روشنی از محلّ بحث ارائه نموده و چند برهان بر اصالت وجود اقامه می نماید و در طرح یکی از براهین، به ذکر نکاتی در بحث ماهیّت از جمله نحوه حمل مفهوم ثبوتی بر ماهیت می پردازد.نوآوری حکیم موسّس در بحث «وجود رابط» در تقریر موضع اختلاف میان وجود رابط و وجود محمولی صورت می گیرد و سپس با عنایت به این موضوع، وجوه تحقق وجود رابط در قضایا مورد بررسی واقع می شود.ایشان در مبحث معاد جسمانی، با طرح «مرکّبات حقیقی»، به تبیین ارتباط نفس و بدن پرداخته و معتقد است این ارتباط با عروض مرگ، زائل نشده و این، بدن است که در مسیر استکمالی خود، به سوی نفس در حرکت است و با نفس، متّحد شده و معاد جسمانی محقّق می شود.", "keywords": ["وجود محمولی", "معاد جسمانی", "وجود رابط", "مدرس تهرانی ، آقاعلی", "اصالت وجود", "معاد جسمانی"]}
{"id": 379, "body": "مسئله‌ی معاد جسمانی که در شرع مقدس اسلام به آن اشاره گردیده همواره محل اختلاف‌نظرهای زیادی بوده است به‌نحوی‌که بعضی همانند متکلمین معتقدند که معاد هم جسمانی و هم روحانی است و درعین‌حال فلاسفه را متهم به التزام به معاد روحانی تنها می‌دانند در مقابل، فلاسفه این نظر متکلمین را درست ندانسته و معتقدند که احدی از فلاسفه معاد را روحانی صرف نمی‌دانند و همگی آن را اعم از روحانی و جسمانی می‌دانند. از دیگر موارد نزاع در این مسئله می‌توان به اختلاف دیدگاه‌های بین مکتب تفکیک و پیروان حکمت متعالیه در کیفیت معاد جسمانی اشاره کرد که هر  یک از این دو گروه آن را به معنایی گرفته‌اند. پیروان مکتب تفکیک مخصوصاً استاد سیدان که از نمایندگان متأخر این مکتب است بر طبق اصول خاص خودشان که بیشتر برگرفته از ظواهر آیات و روایات است قائل به بازگشت همین بدن عنصری و مادی دنیا در نشئه آخرت‌اند؛ ایشان معتقدند طبق فهم عامه مردم و عرف جامعه در مسئله معاد و با استناد به‌ظاهر آیات و روایات که دال بر بازگشت همین بدن عنصری در قیامت‌اند، آنچه در روز قیامت محشور می‌شود همین بدن عنصری دنیوی است. اما در مقابل نظر پیروان حکمت متعالیه مخصوصاً استاد جوادی آملی همانند نظر موسس این مکتب یعنی ملاصدرا که متفرع بر اصول ابتکاری خویش است، بر این می باشدکه کیفیت معاد جسمانی همان‌گونه است که در آیات و روایت به آن پرداخته‌شده است اما نه به آن صورتی که فهم عرفی و قاطبه جامعه آن را برداشت می‌کنند بلکه اثبات این مطلب با استدلال عقلی و روش فلسفی است. ایشان با برشمردن اصول و تمهیداتی معاد جسمانی را اثبات می‌کنند به این صورت که  انسان در هر نشئه‌ای دارای بدنی متناسب با همان نشئه است. اهمیت مسئله به این خاطر است که معاد از اصول مسلم دین مبین اسلام است و لذا چگونگی این امر  بسیار مهم است تا در ایمان مسلمین خلل و باور اشتباهی راه پیدا نکند. در این تحقیق در مورد اندیشه و نظرات این دو مکتب درباره معاد جسمانی مطالعه شده و سپس به بحث و بررسی مشترکات و نکات اختلافی دو گروه پرداخته‌شده است . درنهایت در قسمت پایانی تحقیق با ذکر دلایلی به اثبات معاد جسمانی از دیدگاه حکمت متعالیه ملتزم گردیده‌ایم.", "keywords": ["مکتب تفکیک", "معاد جسمانی", "سیدان", "جوادی آملی"]}
{"id": 380, "body": "معرفت‌شناسی فضیلت، مجموعه‌ای از رویکردها در معرفت‌شناسی معاصر است که معرفت را «باور صادقِ نشئت‌گرفته از فضایل عقلی انسان» می‌داند. مسئولیت‌گرائی فضیلت و اعتمادگرائی فضیلت دو رویکرد مهم معرفت‌شناسی فضیلت‌اند که شیوه نگرش‌شان به ماهیت فضیلت عقلی با یکدیگر متفاوت است. مسئولیت‌گرایان، فضایل عقلی را خصائلِ منشیِ اکتسابی می‌دانند که باید به‌وسیله تمرین و تعلیم و با تلاش فراوان از سوی عامل مختار به‌دست آید. در مقابل اعتماد‌گرایان فضیلت، فضایل عقلی را قوای شناختی قابل‌اعتماد و فطری دانسته و معتقدند که این قوای طبیعی از بدو تولد در وجود انسان قرار داده شده‌اند و اگر در محیط و شرایط مناسب به‌کار گرفته شوند، به‌نحو قابل‌اطمینانی صدق‌رسانند. این عدم‌توافق، باعث گردیده تا طرفداران هر رویکردی منحصراً بر روی صفاتی متمرکز شوند که خود، آن‌ها را فضایل عقلی می‌دانند و صفاتِ مورد رغبتِ گروه دیگر را نادیده گرفته و یا کمتر از آن‌ها سخن می‌گویند. در این اثناء، متفکرانی از قبیل جیسون‌بِئِر دیدگاه جامعی داشته و معتقدند که هر کدام از دو دسته می‌باید صفاتِ گروه مقابل را در خزانه فضایل شناختی خودشان بگنجانند، یعنی هم فضایل قوه‌ای طبیعی و هم فضایل مَنِشی اکتسابی، هر دو در جریان دستیابی به شناخت حقیقی مورد نیازند. فضایل عقلی، خصایص و یا قوای ویژه‌ای هستند که باعث تحقق و ارتقاء شناخت انسان می‌شوند. در نگرش حکمت متعالیه نیز، فضایل عقلی ویژگی‌ها و اوصاف مختص قوه عقل هستند که به‌کار بستن آن‌ها، انسان را به‌سمت مُدرِک خوب و قوی‌شدن سوق می‌دهد و بالفعل داشتن آن‌ها یا اکتساب تدریجی آن‌ها موجب کمال نفس و شرافت وجود انسان میگردد. حکمای متعالیه معرفت را درک صور غیرمادی، ماهیت، ذوات یا واقعیات اشیاء دانسته و متفق‌القول بر این عقیده‌اند که لازمه حصول چنین معرفتی تلطیف باطن و پاک‌سازی درون از هرگونه رذیلت مادی و متخلق شدن به فضایل عقلی است. این رساله نتیجه می‌گیرد که دیدگاه صدرا درباره ماهیت و کارکرد فضیلت معرفتی با هر دو رویکرد معرفت‌شناسی فضیلت و با دیدگاه بئر سازگارتر است و صفت وجودی دانستن فضایل معرفتی و ارزش خاص قائل شدن به آن‌ها در رسیدن به کمال و سعادت نهایی آدمی (= پیدایش وجود قوی‌تر و تقرّبِ به علت غایی حقیقی که أشرف و أفضل موجودات است)، مهم‌ترین ویژگی تعریف صدرا از این‌گونه فضایل است. از منظر هر دو مکتب فلسفی حکمت متعالیه و فضیلت‌محوری معاصر، فضایل شناختی در نظام‌های تعلیم و تربیت و در زندگانی مادی و معنوی انسان کارآمد بوده و امداد‌رسانِ او در راه نیلِ به سعادت و کمال شناخته می‌شود.", "keywords": ["معرفت", "فضیلت عقلی", "معرفت‌شناسی فضیلت", "ملاصدرا", "حکمت متعالیه"]}
{"id": 381, "body": "اگر جعل معنای زندگی را به این معنا در نظر بگیریم که معنایی عینی برای زندگی وجود ندارد و انسان خود به زندگی معنا می بخشد (ذهنی گرایی)، آنگاه مساله‌ی پژوهش حاضر شناسایی مهمترین مبانی دیدگاه جعل معنای زندگی (مشخصا نظریه ریچارد تیلور و دیوید ویگنز) و نیز تحلیل و ارزیابی آنها با تاکید برتفکر دینی خواهد شد. از خلال بررسی دیدگاه این دو فیلسوف دو گونه نظریه‌ی جعل معنای زندگی بدست می‌آید؛ جعل تمام عیارتیلور، با نفی ارزش و معنای واقعی، سرچشمه معنا را انسان می‌داند. ویگنز با نقد رویکرد ذهنی‌گرای تیلور معنای زندگی را ترکیبی از امری مکشوف و کوشش صاحب زندگی می‌داند(جعل محدود). وی این دیدگاه را بر پایه نوعی نگاه پدیدارشناسانه به اخلاق، بنا می‌سازد که به موجب آن ارزش اخلاقی نه کاملا مستقل از سوژه و علایق و حساسیت های آن است نه بریده از واقعیت. حساسیت های انسانی در محدوده ی زبان اخلاق تاثیرگذار بوده، توافق بر آنها معنای احکام اخلاقی را تثبیت می‌نمایند لکن صدق احکام اخلاقی مبتنی بر واقعیت است. در مواردی که علایق و حساسیت های انسان با جهان سازگار گردد و منظر انسانی پرده از ویژگیهای عینی بردارد، می توان گفت معنا امری مکشوف - مجعول است در غیر این صورت، حساسیت ها و علایق، تا حد زیادی تعیین کننده ی ارزش و معنا می‌گردند؛ در این موارد به جعل (ذهنی گرایی معقول) و نه تعهدی معلق آنگونه که جعل تمام عیار تیلور می‌گوید، روی می‌آوریم. این پژوهش با تبیین اهم مبانی ارزش شناختی دیدگاه جعل، مهمترین چالشهای جعل گرایی تمام عیار را ناشی از ناواقع گرایی اخلاقی به عنوان مبنای اصلی این دیدگاه و مهمترین چالش جعل محدود را نسبیت گرایی اخلاقی می‌داند.", "keywords": ["ذهنی‌گرایی معقول", "زندگی", "جعل محدود", "جعل تمام عیار", "معنا", "شناخت‌گرایی ضعیف"]}
{"id": 382, "body": "چکیده رساله/پایان نامه : موضوع اصلی این پایان نامه که اینجانب در صدد توضیح و تبیین آن هستم؛ دین و گزاره های دینی از منظر ویتگنشتاین متاخر است.لذا از ابتدا تمام تلاش و اهتمام خود را بر آن گذاشتم تا تمامی مبانی و پیش فرض های فلسفی ویتگنشتاین متقدم و متاخر در باب گزاره های دینی را به طور کامل توضیح دهم، که عبارتند از:معنا و نظریه تصویری، بامعنایی و بی معنایی گزاره ها، معنا به عنوان کاربرد، نحوه های حیات، باورر بنیادین و گرامر...و در ادامه به بیان تاثیر این مبانی بر رابطه میان عقل و دین پرداختم و بیان کردم که، از نظر ویتگنشتاین متاخر، ایمان یک نوع شناسایی علمی نیست، بلکه حرکت با شور و شوق اراده است به طرف سعادت ابدی. وی ایمان دینی را مانند بازی مستقلی میداند که، از اثبات عقلانی بی نیاز است. ایمان، مقوله ای است که با وضوح عقلانی و اثبات منطقی سرسازش ندارد.و در ادامه به بیان این امر پرداختم که آموزه های دینی ویتگنشتاین در حوزه ی واقع گرایی دینی قرار دارد یا ناواقع گرایی؛ که بیان کرده ام ویتگنشتاین یک نوع ناواقع گرای معتدل است بر خلاف کی یرکگورد که، ناواقع گرای افراطی است؛ زیرا او همچون ناواقع گرایان افراطی نیست که، فقط زبان را خالق هر چیزی بداند، بلکه از سخنان وی چنین بر می آید که او«عمل» را خالق نهایی هرچیزی می داند.و در آخر،ارتباط اندیشه های دینی وی با پلورالیسم دینی را بیان کردم؛ اینکه از سخنان و آموزه های دینی وی چنین بر می آید که او به نوعی پلورالیسم قائل بوده است، چرا که از نظر وی، هر گروهی با هر فرهنگی، بازی زبانی دینی خاص خود را دارند و هیچکدام از عقاید این گروه ها را خارج از آن گروه، نمی توان به قضاوت نشست.", "keywords": ["پلورالیسم دینی", "معنا", "واقع‌گرایی و نا واقع‌گرایی", "نظریه تصویری", "بازی زبانی"]}
{"id": 383, "body": "قرآن کریم، کتاب آسمانی مسلمانان کتابی است جامع و فراگیر که همه مردم در همه اعصار و قرون مورد خطاب قرار می دهد. متن آسمانی آن دارای ابعاد و زوایای مختلفی است که هنوز بعد از قرن ها، برخی از آنها ناشناخته مانده است. قرآن کریم، دریای بیکرانی است برای غواصانی که مشتاقانه در آن به جستجو و کنکاش می پردازند. مطالب و نکات آموزنده ای در آیات قرآن ارائه شده که فقط با تدبر و تعمق می توان به آنها پی برد. این کتاب، راهنمای همه انسان ها بخصوص نسل جوان جامعه ماست که به تکیه گاه های کاذب و دروغین دلبسته اند. قرآن کریم همچو چراغی فروزان است که در ظلمات و گمراهی ها راهگشاست، فقط باید پرتوهای نورانی آن را دید و به سوی سرمنشأ آسمانی آن رو کرد. مشیت الهی چنین بود که بزرگترین معجزه دین مبین اسلام، به صورت کتاب و در قالب واژگان به مسلمانان جلوه گر شود. بنابراین تک تک واژگان قرآن کریم، جزئی از این معجزه و حاوی پیام الهی هستند و اهمیت بسیار زیادی دارند. در گذشته های نه چندان دور برای دستیابی به معنای واژگان قرآن تنها راه، مراجعه به کتابهای لغت و معاجم لغوی بود. در این منابع تلاش می شد با اشاره به معنای هر واژه در زمان نزول، معنای دقیق تری از آن ارائه شود و سرانجام با تحلیل معانی آمده ذیل آن واژه، تصویر نسبتاً روشنی از معنای آن و سرانجام معنای به کار رفته در آیه مورد نظر بیان گردد. البته در تفاسیر هم با تکیه به قرینه سیاق، گاه نکات بدیع و تازه ای برای آیات بیان می شد؛ اما در هر صورت بیان معنای کلیدی واژگان در هر آیه، فقط با استفاده از منابع لغوی و بعضاً اشعار عرب صورت می گرفت. بی تردید این گام لازم بود اما کافی نبود. زیرا گاه به رغم پیمودن تمام مراحل لازم در این وادی و صرف زمان زیاد و جدیت کافی، باز در معنای آیه ابهاماتی بود و این مسیر طولانی به حل و گشودن گره معنایی آن کمک نمی کرد. معناشناسی مطالعه علمی بوده و یکی از جدیدترین و کارآمدترین روش های فهم قرآن است. از آنجا که متن قرآن سرشار از پیچیدگی های متنی و زبانی است، معناشناسی ابزاری مفید در راستای کشف این معانی است. در پژوهش حاضر سعی می شود در چارچوب معناشناسی توصیفی با تکیه بر روابط هم نشینی و جانشینی، با واژه «استطاعت»، بتوان رابطه معنایی این واژه را با واژگان دیگر مورد بررسی قرار گیرد.", "keywords": ["قرآن کریم", "استطاعت", "معناشناسی توصیفی", "روابط هم نشینی و جانشینی"]}
{"id": 384, "body": "معناشناسی اوصاف الهی در طول تاریخ اندیشه‌ی اسلامی در معرض مناظرات فراوانی بوده است. ابن تیمیه و علامه طباطبایی در مسأله معناشناسی اوصاف الهی، ضمن نقد خیالی بودن، نمادین بودن و راز آلوده‌گی زبان دین، بر معناداری و معرفت‌بخشی آن تأکید می‌کنند. ابن تیمیه با نقد دیدگاه‌های تعطیل، تفویض، تشبیه، تأویل و مردود خواندن آنها نزد سلف، به تبیین دیدگاه معناشناختی خود یعنی اثبات بلاکیف می‌پردازد. او با تفکیک بین ساحت معنا و ساحت کیفیت از طرفی و تمسک به اشتراک معنوی و پرهیز از خلط مفاهیم وخصوصیت‌های مصداقی از طرف دیگر، به تحلیلی نسبتا جامع در این-باره و عبور از چالش‌های پیش‌رو پرداخته است. وی علم به معانی صفات الهی را ممکن و علم به کیفیت آن را برای مخلوقین، ممتنع می‌داند. اشتراک معنوی مفاهیم صفات، منشاء معلوم بودن معنا، و عدم امکان احاطه بر ذات حق تعالی، منشاء مجهول بودن کیفیت است. از سوی دیگر علامه طباطبایی با پذیرش نظریه روح معنا، حقیقت لفظ را به روح معنا بازمی‌گرداند. یعنی درحقیقت این الفاظ در معانی معنوی به‌کار گرفته شده که در طول آن،‌ معنای ظاهری هم قرار دارد. به‌کارگیری در معنای ظاهری مجاز نیست و در معنای معنوی و باطنی هم مجاز نیست؛ بلکه در هر دو قسم به‌نحو حقیقی به‌کار رفته است. یکی در مرتبه ظاهری و مادی و دیگری در مرتبه معنوی و متعالی. با بررسی تطبیقی میان این دو نظریه مشخص می‌گردد که نظریه اثبات بلاکیف با قرائت ابن‌تیمیه قابل بازگشت به نظریه روح معناست.", "keywords": ["اوصاف الهی", "ابن تیمیه", "روح معنا", "اثبات بلاتکلیف", "علامه طباطبایی", "معناشناسی"]}
{"id": 385, "body": "این پژوهش با عنوان «معناشناسی ماده قرب در قرآن کریم» به بررسی شبکه معنایی این واژه در کلام الهی می پردازد. واژه قرب و مشتقات آن 96 بار در قرآن به کار رفته اند.(عبدالباقی،1364ش، ص540) قرب از واژگان شایع و مستعمل ادیان الهی و حتی مکاتب غیرتوحیدی می باشد. برای نمونه «مطابق الاهیات رسمی کاتولیک، خداوند آدم را بر صورت خود و شبیه خود و فرزند خود، آفرید. اما آدم با گناه نخستین از خالقش دور و بیگانه شد. او دعوت شده تا با بازگشت مجدد به خدا نزدیک شده و نمونه خدایی را عمق بخشد و مقدس شود.(رومیان7:1) او باید به جانب خدای خود گام بردارد.»(علی خانی، 1395ش، ص109)همچنین خداوند در آیه «أَلَا لِلَّهِ الدِّینُ الخَْالِصُ وَ الَّذِینَ اتخََّذُواْ مِن دُونِهِ أَوْلِیَاءَ مَا نَعْبُدُهُمْ إِلَّا لِیُقَرِّبُونَا إِلیَ اللَّهِ زُلْفَی إِنَّ اللَّهَ یحَْکُمُ بَیْنَهُمْ فیِ مَا هُمْ فِیهِ یخَْتَلِفُونَ إِنَّ اللَّهَ لَا یَهْدِی مَنْ هُوَ کَذِبٌ کَفَّارٌ »(زمر/3) از قول مشرکان به موضوعیت مفهوم تقرب به بت ها در نزد ایشان اشاره می نماید. با این تفاوت که مشرکان پرستش بت ها و زیادی اموال و اولاد را نشانه قرب برمی شمردند. ایشان به معاد اعتقاد نداشتند و منظورشان از قرب، تقرب دنیوی و موفق شدن در کارهایشان بود.(قرشی،1377ش، ج9، ص265) قرب در کاربرد عرفی خود، معنایی حقیقی را به ذهن متبادر ساخته و پدیده ای مکان مند و زمان مند بوده است. اما در دستگاه قرآنی، علاوه بر این موارد حسی، مواردی ذهنی و قلبی نیز به آن افزوده شده و وسعت معنایی یافته است. در نهایت این واژه در کنار نام الله از مفهومی جدید پرده بر می دارد. در نگاه تاریخی «ماده قرب که در زبان عربی به معنای نزدیک شدن آمده است، در دیگر شاخه های زبان های سامی نیز در همین معنا به کار می رود».(مشکور، 1357ش، ج2، صص682-683) برای نمونه در زبان هایی چون آشوری، عبری، سبایی، حبشی، شاهد کاربرد این ماده در معنای نزدیکی نمودن برای آمیزش جنسی می باشیم. این معناسازی که به وضوح بیانگر طرز تلقی اقوام گوناگون سامی نسبت به این مفهوم است، در زبان عربی نیز قابل مشاهده است.از آنجا که مراجعه صِرف به کتب لغت، مفسر را دچار تفسیر به رأی می نماید، لذا بررسی شبکه معنایی، نقش مهمی در درک صحیح از معنای واژگان و تحلیل و تفسیر بر اساس آن دارد. همچنین تمایز بین کاربرد و معنا در لغویون گذشته مورد توجه نبوده و با کمک معناشناسی حل می شود. علت استفاده از متد معناشناسی تاریخی در بررسی شبکه معنایی ماده قرب در قرآن کریم آن است که در این روش مشخص می گردد که اصالت این واژه و مشتقات آن از چه منبع حسی و تجربی نشأت گرفته و تطور معنایی آن در دوره های جاهلی، قرآنی و پس از قرآنی چه می باشد. همچنین با کمک معناشناسی ساختگرا، وجوه معنایی ماده قرب و مشتقات آن، همنشین ها و جانشین های این واژه احصاء گردیده و با تقسیم بندی به موارد حسی و تجربی و موارد غیرحسی، به تفکیک معانی حقیقی و مجازی آن پرداخته می شود. از آنجا که پرداختن به دانش معناشناسی ضرورتی انکارناپذیر در تفسیر و فهم آیات قرآن است، آیات حوزه قرب نیز در سایه معنای دقیق مفردات آن مورد بررسی قرار می گیرد. با بهره مندی از دانش معناشناسی می‌توان دریافت که ماده قرب در حوزه های گوناگون چه معانی به خود گرفته و به ویژه در عصر نزول دارای چه ابعاد معنایی بوده است و از این طریق می توان بیشتر به فهم صحیح و دقیق آیات قرآن و کشف مراد واقعی خداوند دست یافت. این پژوهش به روش توصیفی_تحلیلی و با پیاده سازی متدهای معناشناسی به بررسی شبکه معنایی این واژه خواهد پرداخت.", "keywords": ["قرآن کریم", "، تفسیر", "تطور معنایی", "ماده قرب", "معناشناسی"]}
{"id": 386, "body": "هدف پژوهش، رابطه معنویت در محیط کار با سلامت سازمانی و تعهد سازمانی مدیران مدارس دوره دوم متوسطه آموزش و پرورش اهواز بود. روش پژوهش توصیفی و از نوع همبستگی بود. جامعه‌ آماری پژوهش شامل مدیران مدارس دوره دوم متوسطه آموزش و پرورش اهواز در نیمسال دوم سال تحصیلی 96-1395 بود که با استفاده از روش نمونه‌گیری تصادفی ساده 140 نفر به عنوان نمونه پژوهش انتخاب شدند. ابزار گردآوری داده‌ها، پرسشنامه‌های سلامت سازمانی مدرسه هوی و فیلدمن (1987)، پرسشنامه‌ معنویت در محیط کار میلیمین و همکاران (2003) و پرسشنامه تعهد سازمانی آلن و می‌یر (1996) بود. داده‌ها با استفاده از آزمون‌های آماری ضریب همبستگی پیرسون و تحلیل رگرسیون چندگانه تحلیل شدند. نتایج نشان داد که بین معنویت در محیط کار با سلامت سازمانی و تعهد سازمانی  همبستگی مثبت و معنی‌دار وجود داشت (01/0 >P). همچنین نتایج تحلیل رگرسیون با روش مرحله‌ای نشان داد که از بین متغیرهای پیش‌بین، مولفه‌های کار معنادار و همسویی با ارزش‌های سازمان توان پیش‌بینی تعهد سازمانی را داشتند، به‌طوری که 52/0 از واریانس تعهد سازمانی مدیران توسط این مولفه‌ها قابل تبیین بود. همچنین از بین متغیرهای پیش‌بین فقط مولفه‌ همسویی با ارزش‌های سازمان توان پیش‌بینی سلامت سازمانی را داشت، به‌طوری که 31/0 از واریانس سلامت سازمانی مدیران توسط این مولفه قابل تبیین بود.", "keywords": ["سلامت سازمانی", "تعهد سازمانی", "معنویت در محیط کار", "آموزش و پرورش"]}
{"id": 387, "body": "این پژوهش با هدف بررسی تاثیر معنویت در محیط کار بر تمایل به ترک شغل و عملکرد شغلی: آزمون نقش میانجی مدیریت مشارکتی، اعتماد و تعهد سازمانی در بین کارکنان دانشگاه ارومیه به اجرا در آمد. جامعه آماری پژوهش، کلیه کارکنان دانشگاه ارومیه که بالغ بر 595 نفر بودند که از این میان 215 نفر به عنوان نمونه و به شیوه تصادفی طبقه ای انتخاب شدند. ابزارهای پژوهش شامل پرسشنامه معنویت در محیط کار میلیمان و همکاران (2003)، پرسشنامه مشارکت در تصمیم گیری مارکولین و مشانکو (1990)، پرسشنامه اعتماد سازمانی پالیزکویز (2010)، پرسشنامه تعهد سازمانی آلن و می یر (1991)، پرسشنامه تمایل به ترک شغل کیم و یانگ (2007)، پرسشنامه عملکرد شغلی پاترسون (1999) بودند. قابل ذکر است که تمامی پرسشنامه ها از روایی و پایایی برخوردارند. آلفای کرونباخ برای پرسشنامه های معنویت، مشارکت، اعتماد، تعهد، ترک شغل و عملکرد به ترتیب 88/0، 90/0، 89/0، 88/0، 88/0 و 92/0 بدست آمد. در پژوهش حاضر برای تجزیه و تحلیل فرضیه ها و بررسی روابط بین متغیرها از ضریب همبستگی پیرسون و روش مدل یابی معادلات ساختاری استفاده شده است. نتایج ضریب همبستگی پیرسون نشان می دهد که بین متغیرهای معنویت در محیط کار با مدیریت مشارکتی، اعتماد و تعهد رابطه مثبت و معناداری وجود دارد. هم چنین بین متغیرهای مدیریت مشارکتی، اعتماد و تعهد با عملکرد و ترک شغل رابطه معنی دار وجود دارد. از تحلیل همبستگی میان متغیرهای برون زا و درون زا می توان نتیجه گیری کرد که هرگونه افزایش معنویت محیط کار همراه با افزایش در نمره ی مدیریت مشارکتی، اعتماد و تعهد می باشد. بر اساس معنی دار بودن ضریب مسیر بین معنویت در محیط کار و مدیریت مشارکتی، بین معنویت در محیط کار و اعتماد و هم چنین بین در محیط کار و تعهد رابطه مثبت وجود دارد. هم چنین بین معنویت در محیط کار با عملکرد شغلی رابطه مثبت و معنی دار وجود دارد اما بین معنویت در محیط کار با تمایل به ترک شغل به صورت مستقیم رابطه ای مشاهده نشد. در عین حال مدیریت مشارکتی، اعتماد و تعهد نقش میانجی را در رابطه بین معنویت در محیط کار و تمایل به ترک شغل و عملکرد ایفا می کنند.", "keywords": ["مدیریت مشارکتی", "تعهد سازمانی", "اعتماد سازمانی", "تمایل به ترک شغل", "کارکنان دانشگاه ارومیه", "معنویت در محیط کار", "عمل‌کرد شغلی"]}
{"id": 388, "body": "چکیده:هدف از انجام این پژوهش مطالعه ی اثربخشی معنویت درمانی گروهی بر تاب آوری و سبک های مقابله ای  همراهان بیماران سرطانی می باشد. طرح کلی پژوهش نیمه آزمایشی با پیش آزمون و پس آزمون همراه با گروه کنترل است. جامعه ی آماری شامل کلیه ی همراهان مراقبت کننده از بیماران سرطانی بستری در بخش طب تسکینی بیمارستان فیروزگر تهران در سال 1395 بودند. نمونه ی آماری شامل 30 نفر از مراقبین بیماران سرطانی بودند که به شیوه ی در دسترس داوطلب از میان جامعه ی آماری انتخاب و در گروه آزمایش و کنترل گمارده شدند. معنویت درمانی گروهی طی 11 جلسه ی 90 دقیقه ای برای گروه آزمایش برگزار گردید. ابزارهای مورد استفاده در این پژهش شامل مقیاس تاب آوری کانر و دیویدسون (2003) و پرسشنامه سبک های مقابله ای موس و بیلینگز (1981)  بود. داده های پژوهش به روش آزمون تحلیل کوواریانس با استفاده از نرم افزار SPSS-v21 ، تجزیه و تحلیل گردید. نتایج نشان داد که معنویت درمانی گروهی باعث افزایش تاب آوری و افزایش استفاده از راهبرد مقابله ای مسأله مدار و کاهش استفاده از سبک مقابله ای هیجان مدار مراقبین بیماران سرطانی در گروه آزمایش در مقایسه با گروه کنترل شده است. نتایج پژوهش گویای این است که معنویت درمانی گروهی توانسته میزان بالایی از تغییرات تاب آوری و سبک های مقابله ای مراقبین بیماران سرطانی را تبیین نماید.", "keywords": ["سبک‌های مقابله‌ای", "معنویت درمانی گروهی", "تاب‌آوری", "همراهان بیماران سرطانی"]}
{"id": 389, "body": "پژوهش حاضر به منظور تعیین اثربخشی آموزش معنویت بر تاب‌آوری و رضایت زناشویی در معلمان زن شهرستان بهبهان انجام شد. به این منظور تعداد 50 نفر به صورت تصادفی انتخاب شدند و در دو گروه کنترل و آزمایش قرار گرفتند. گروه آزمایش طی 8 جلسه 60 دقیقه‌ای در آموزش معنویت شرکت کردند. این جلسات شامل مفاهیمی معنوی چون خودآگاهی، ارتباط با خود و گوش دادن به ندای درونی، ارتباط با خدا و یا هر قدرت برتری، نوع دوستی، بخشودگی، بخشش و ایمان و توکل بود. در این پژوهش از پرسشنامه تاب آوری کونور و دیویدسون (2003) و پرسشنامه رضایت زناشویی هودسن (1999) به عنوان ابزار سنجش استفاده شد. آزمون فرضیات نشان داد که تفاوت بین گروه آزمایش و کنترل در متغیرهای تاب‌آوری (با سطح معناداری 001/0&gt; P)، رضایت زناشویی (با سطح معناداری 001/0&gt; P) معنادار بود. یعنی آموزش معونیت موجب افزایش تاب‌آوری و رضایت زناشویی معلمان زن شهرستان بهبهان شد. بطور کلی نتایج این پژوهش با نتایج سایر پژوهش‌های صورت گرفته که نشان دادند معنویت درمانی می‌تواند از عوامل کارآمد و بهزیستی روانشناختی فرد باشد، همخوانی دارد.", "keywords": ["رضایت زناشویی", "معنویت درمانی", "تاب‌آوری", "معلمان زن"]}
{"id": 390, "body": "پژوهش حاضر با هدف بررسی اثربخشی معنویت درمانی روی تعدیل خوردن هیجانی، کیفیت زندگی مرتبط با سلامت و معنویت در دختران نوجوان چاق انجام شده . روش این تحقیق از نوع نیمه آزمایشی با استفاده از طرح پیش‌آزمون و پس‌آزمون با دو گروه آزمایش و کنترل است. افراد شرکت کننده در این پژوهش دختران نوجوان چاق که در منطقه 2 شهر تهران بودند انتخاب شدند.با استفاده از نمونه‌گیری در دسترس 24 دختر نوجوان دارای تشخیص چاقی بر مبنای جدول BMI بر اساس سن و جنس به شیوه تصادفی در دو گروه آزمایش و کنترل جایگزین شدند و به منظور گردآوری داده‌های مورد نیاز در اندازه‌گیری متغیرهای تحقیق از 3 پرسشنامه کیفیت زندگی مرتبط با سلامت (HRQL) (راونز- سیبر و همکاران، 2008) ، پرسشنامه غذاخوردن هیجانی (آرنا، کناردی و آگراس، 1995) و مقیاس دینداری و معنویت کودک و نوجوان (هرناندز، 2011) استفاده شد. داده‌ها پس از ورود به نرم‌افزار SPSS نسخه 24 و آزمون تحلیل کوواریانس تحلیل شدند و نتایج بدست آمده از این پژوهش نشان داد که معنویت درمانی روی کاهش شاخص توده بدنی، تعدیل خوردن هیجانی، بهبود کیفیت زندگی مرتبط با سلامت و ارتقاء معنویت دختران نوجوان چاق اثر معنادار  (p˂0.05) دارد.", "keywords": ["خوردن هیجانی", "کیفیت زندگی مرتبط با سلامت", "معنویت درمانی", "معنویت", "دختران نوجوان ."]}
{"id": 391, "body": "تحقیق حاضر با هدف بررسی رابطه معنویت سازمانی و تعهد سازمانی کارکنان بانک مهر اقتصاد سمنان انجام گرفت. بدین منظور پس از تعیین حجم جامعه با استفاده از فرمول کوکران تعداد 80 نفر به عنوان نمونه تحقیق انتخاب شدند. ابزار گردآوری اطلاعات پرسشنامه معنویت سازمانی رگو و کانها ‌2002) و تعهد سازمانی آن و میر (1993) بود که بصورت تصادفی در بین کارکنان توزیع گردید. آزمون فرضصیات تحقیق با استفاده از همبستگی پیرسون صورت گرفت. نتایج نشان داد وضعیت معنویت سازمانی و تعهد سازمانی بالاتر از حد متوسط بود. از طرفی نتایج فرضیات تحقیق نشان داد بین معنویت سازمانی و تعهد سازمانی کارکنان رابطه مثبت و معنی-داری وجود داشت. از طرفی بررسی نتایج فرضیات فرعی تحقیق بیانگر آن بود که معنویت با هر سه بُعد تعهد سازمانی رابطه مثبت و معنی‌داری داشت در حالیکه با بُعد تعهد عاطفی بیشترین رابطه را نشان داد.", "keywords": ["تعهد سازمانی", "تعهد عاطفی", "معنویت سازمانی", "بانک مهر اقتصاد"]}
{"id": 392, "body": "این پژوهش با هدف اصلی تبیین نقش میانجی گری  معنویت گرایی در رابطه بین باورهای ارتباطی، سازگاری و رضایت زناشویی دانشجویان متاهل واحد مرودشت انجام پذیرفت. طرح پژوهشی حاضر به روش همبستگی از نوع پیش بینی، زیر مجموعه روش های توصیفی است. جامعه آماری پژوهش شامل دانشجویان متاهل دانشگاه آزاد مرودشت بودند که در سال تحصیلی 96-95 مشغول به تحصیل بودند، که به روش نمونه گیری هدفمند 250 نفر از دانشجویان متاهل انتخاب  شدند. برای جمع آوری داده ها از مقیاس معنویت گرایی هال و ادوارز(2002)، باورهای ارتباطی آیدلسون و اپشتین(1982)، سازگاری زناشویی گراهام اسپاینر(1976) و رضایت زناشویی هودسن(1992)، استفاده گردید که روایی و پایایی آن در حد  مطلوب گزارش شده است. در راستای بررسی فرضیه ها، داده های حاصل از پرسشنامه با استفاده از ضرئب همبستگی پیرسون و ارزیابی مدل فرضی با استفاده از روش تحلیل مسیر تحلیل و با استفاده از نرم افزار AMOS انجام گرفت. نتایج نشان داد که مدل پیشنهادی برازنده داده ها است. یافته ها نشان دادند که ضرائب مسیر مستقیم باورهای ارتباطی به سازگاری و رضایت زناشویی منفی و معنادار بود. ضرائب مسیر مستقیم معنویت گرایی به سازگاری و رضایت زناشویی مثبت و معنادار بود. نقش میانجی گری معنویت گرایی به باورهای ارتباطی، سازگاری و رضایت زناشویی نیز تایید شد.", "keywords": ["باورهای ارتباطی", "رضایت زناشویی", "سازگاری زناشویی", "معنویت‌گرایی"]}
{"id": 393, "body": "مقالات اخیر حکایت از گرایش و اقبال روزافزون مردم به موضوع معنویت در  و به ویژه معنویت محیط کار دارند. تحقیقات نشان داده اند که مردم و سازمان ها به عللی از قبیل تمایل به تجربه معنویت  در محل کار، سپری شدن بخش قابل توجهی از اوقات زندگی شخصی در محل کار و مزایا و پیامدهای مثبت حضور معنویت در محیط کار برای سازمان ها به این موضوع علاقه مند شده اند. به طور خلاصه، شواهد از وجود رابطه میان معنویت در محیط کار با خلاقیت، اعتماد، وفاداری سازمانی، افزایش احساس موفقیت شخصی، تعهد سازمانی بیشتر و بهبود عملکرد سازمانی خبر می دهد. یکی از مسائل چالشی که شهرداری تهران  با آن دست به گریبان است مسأله تعهد سازمانی کارکنان است که سالانه هزینه هنگفتی را صرف جذب، استخدام و حتّی آموزش کارکنان متخصصی می نماید که تحت عنوان سرمایه های انسانی و اساسی ترین سرمایه سازمانی تلقی می گردند. خروج و ترک آنها به هر نحویی از سازمان، ضررهای هنگفتی را به سازمان متحمل می نمایند. لذا شکی نیست که انجام تحقیقات گسترده و ارائه راهکارهایی در جهت بهبود تعهد سازمانی کارکنان یکی از مسائل مهمی است که نه تنها این سازمان بلکه تمامی سازمانها باید توجه ویژه‌ای به آن معطوف نماید. از جمله راهکارهای بهبود کیفیت خدمات سازمان، افزایش تعهد سازمانی کارکنان است.بنابراین موضوع مورد بررسی در این تحقیق، تاثیرگذاری معنویت محیط کاری بر کیفیت خدمات سازمان بر لحاظ نمودن نقش میانجی تعهد سازمانی کارکنان ا ست.جامعه آماری تحقیق تحقیق کلیه کارکنان و ارباب رجوع سازمان مرکزی شهرداری تهران بود.  تعداد نمونه آماری کارکنان، 125 نفر بود. تعداد نمونه آماری ارباب رجوع 196 نفر است. ابزار اصلی گردآوری داده ها، از پرسشنامه های استاندارد. است  جهت سنجش معنویت محیط کاری از پرسشنامه 20 سئوالی میلمن و همکارانش استفاده شد. جهت سنجش کیفیت خدمات از پرسشنامه 21 سئوالی سروکوال استفاده شد. جهت سنجش تعهد سازمانی از پرسشنامه 24 سئوالی آلن و میر استفاده شده است. پایایی پرسشنامه از طریق آلافای کرونباخ مورد تایید واقع شد. جهت تحلیل داده ها از نرم افزارهای آماری لیزرل و SPSS استفاده شد. یافته های تحقیق  حاکی از تایید فرضیه های تحقیق دارد.نتایج حامی از  تاثیرگذاری مستقیم معنویت محیط کاری  برروی تعهدسازمانی برابر با  0.93 و میزان تاثیرگذاری مستقیم معنویت محیط کاری  بر روی کیفیت خدمات  0.74 است و میزان تأثیرغیر مستقیم معنویت محیط کاری برکیفیت خدمات از طریق تعهد سازمانی برابر با حاصلضرب 0.93در0.73 یعنی درحدود0.68 می باشد.", "keywords": ["وجدان کاری", "معنویت محیط کاری", "تعهد سازمانی", "کیفیت خدمات", "محیط کار", "کیفیت خدمات", "شهرداری تهران", "معنویت"]}
{"id": 394, "body": "زمانی تصور می‌شد سیاست و زندگی سیاسی برای همیشه از حضور موثّر امور معنوی و متافیزیکی محروم شده است، اما نهضت اسلامی ایران موجب شد تا بار دیگر شاهد نقش‌آفرینی معنویت‌گرایی دینی در همه صحنه‌های اجتماعی و سیاسی یک ملّت، به‌ویژه سبک زندگی سیاسی آن-ها باشیم. هدف این پژوهش نشان دادن کم و کیف این پدیده یعنی رقم خوردن یک سبک زندگی سیاسی ویژه و متأثّر از معنویت‌گرایی دینی در جمهوری اسلامی ایران است. بدین منظور ابتدا با استفاده از دیدگاه حکمت متعالیه زمینه‌های مفهومی و نظری بحث روشن شده است، بدین ترتیب که معنویت‌گرایی دینی به مثابه حرکت آگاهانه انسان‌ها برای تحقق بخشیدن به مصالح غایی و کمالات وجودی‌شان از طریق آموزه‌های دینی در سه حوزه اعتقادات، اخلاق و احکام معنوی، موجب انتخاب و التزام به نوعی سبک زندگی سیاسی تجویزی در سه سبد باورها، گرایش‌ها و رفتارهای سیاسی می‌شود که مقارن با اتصال انسان به باطن عالم هستی، به او امکان کشف و درک ذات اصیل انسانی و روح الهی-اش را می‌دهد.سپس برای توضیح و سنجش این فرضیه که معنویت‌گرایی دینی در جمهوری اسلامی ایران نوعی سبک زندگی سیاسی ویژه و منتج از معنویات دینی پدید آورده است، از دو روش کیفی و کمی استفاده شده‌است. از آنجا که معنویت‌گرایی دینی و تأثیر آن در سبک زندگی سیاسی نوعی حرکت تدریجی و ذومراتب است، در قسمت تحلیل کیفی با استفاده از استعاره اسفار اربعه، نهضت اسلامی مردم ایران در قالب چهار سفر (هجرت، فنا، بقا و خلافت) و در مجموع طی ده وادی و چهل منزل عرفانی به طور دقیق از دیدگاه امام خمینی(ره) شرح داده‌ شده، به گونه‌ای که متأثر از آن نحوه رقم خوردن عناصر سبک زندگی سیاسی ملّت ایران در چهار فصل (براندازی نظام سیاسی طاغوتی، پالایش نظام سیاسی، بازآفرینی نظام سیاسی، تحقق نظام سیاسی الهی)، ده مرحله و چهل مولفه مفصلاً روشن شده است.برای تبیین کمّی و تحلیل آماری موضوع نیز به آزمون فرضیه پژوهش با استفاده از پرسشنامه‌ای که با استفاده از یافته‌های بخش نظری پژوهش به دست آمده است و ضمن یک پیمایش مقدماتی، روایی و پایایی آن تأیید شده است پرداخته‌ و ضمن ارائه برخی اطلاعات توصیفی از وضعیت معنویت-گرایی دینی و سبک زندگی سیاسی جامعه ایران که حاکی از مطلوبیت نسبی و نه چندان ایده‌آل آن‌ها بود، در نهایت با استفاده از آماره‌های استنباطی مشخص شد که معنویت‌گرایی دینی در جمهوری اسلامی ایران دارای رابطه همبستگی قوی، معنادار و موثّر با سبک زندگی سیاسی‌ می‌باشد.", "keywords": ["امام خمینی ( ره )", "اسفار اربعه عرفانی", "سبک زندگی سیاسی", "جمهوری اسلامی ایران", "معنویت‌گرایی دینی"]}
{"id": 395, "body": "با توجه به حضور گسترده سازمان‌ها در جوامع و پیامدهای خواسته و ناخواسته‌ای که سازمان‌ها منشأ شکل‌گیری آن‌ها هستند، حضور معنویت در حوزه سازمانی ناگزیر می‌نماید. مدیران و رهبران سازمان‌ها می‌توانند با به وجود آوردن معنویت در محیط‌های کاری و بهره‌گیری از ابزارهای غیر‌مادی، در نیروی انسانی این احساس را ایجاد کنند که کارشان با معنا و هدف‌‌دار و چالش برانگیز است و زمینه رشد و پیشرفت را برای سازمان فراهم آورند. تحقیق حاضر با به کارگیری شبکه‌های عصبی مصنوعی به عنوان ابزاری قدرتمند در پردازش اطلاعات، مدلی مناسب به منظور پیش‌بینی سطح معنویت در سازمان بر شرکت گاز استان یزد ارائه می‌دهد. در این مدل با استفاده از نظر خبرگان 13 عامل شامل ویژگی‌های جمعیت شناختی (سن، جنسیت، وضعیت تأهل، سطح تحصیلات، سابقه خدمت، درآمد خانواده، وضعیت شغلی)، عوامل محیطی، رویه‌های سازمانی، عوامل انگیزشی، روابط با همکاران، رهبری و خودآگاهی به عنوان ورودی مدل شبکه عصبی انتخاب شدند. در این پژوهش با به کارگیری مدل پرسپترون چند لایه، سطح معنویت در سازمان پیش‌بینی شده است. نتایج این تحقیق نشان داد که شبکه عصبی مصنوعی، دارای توانایی بالایی در پیش‌بینی سطح معنویت در سازمان می‌باشد. در پایان با استفاده از تحلیل حساسیت تأثیر هر کدام از متغیرهای ورودی بر خروجی مدل ارزیابی شده است.", "keywords": ["معنویت در سازمان", "محیط کار", "نظریه سازمان", "شبکه عصبی مصنوعی", "شرکت گاز استان یزد", "شبکه عصبی", "تحلیل حساسیت", "معنویت", "شرکت گاز"]}
{"id": 396, "body": "هدف از  پژوهش حاضرتبیین رابطه  معنویت در محیط کارو اعتماد سازمانی با تعهد سازمانی در کارمندان کمیته امداد امام خمینی (ره) استان خوزستان بوده است. روش پژوهش توصیفی از نوع همبستگی وجامعه آماری کارمندان رسمی کمیته امداد ونمونه آماری شامل 155 نفر بودند.به منظور نمونه گیری از روش نمونه گیری تصادفی خوشه ای چند مرحله ای استفاده شدوبرای جمع آوری اطلاعات از سه پرسشنامه استاندارد میلین برای معنویت در محیط کار،مایربرای اعتماد سازمانی، وآلن ومایر برای تعهد سازمانی استفاده شد و ابزارهای فوق از روایی وپایایی قابل قبولی برخوردار بوده اند.به منظور استخراج وتحلیل اطلاعات ازروش آماری شامل روش آماری توصیفی،میانگین وانحراف استانداروآمار استنباطی شامل ضریب همبستگی ورگرسیون استفاده شده است.یافته ها نشان داد که بین معنویت در محیط کار و اعتماد سازمانی با تعهد سازمانی رابطه معنا داری وجود دارد.از بین ابعاد اعتماد سازمانی بعداعتماد نهادی واعتماد جانبی با تعهد سازمانی رابطه معنا داری وجود دارد،از بین ابعاد معنویت در محیط کار بعد همسویی با ارزشهای سازمانی ومعنا دار بودن کار با تعهد سازمانی رابطه معناداری وجود دارد،از بین ابعاد اعتماد سازمانی بعد اعتماد عمودی پیش بینی قو یتری برای تعهد سازمانی می باشد،از بین معنویت در محیط کار بعد احساس همبستگی قادر به پیش بینی تعهد سازمانی می باشد،معنویت در محیط کار بطور معنا داری قادر به پیش بینی تعهد سازمانی می باشد.", "keywords": ["تعهد سازمانی", "کارکنان", "تعهد", "کمیته امداد امام خمینی ( ره )", "خوزستان ( استان )", "محیط کار", "اعتماد سازمانی", "معنویت", "معنویت در محیط کار"]}
{"id": 397, "body": "بررسی سیر تحولات قراردادهای نفتی ایران تا پیش از پیروزی انقلاب اسلامی، نشان از تجربیاتی دارد که نقش بسیار مهم و تعیین کننده ای در تعیین سیاست های داخلی و خارجی حکومت های شاهنشاهی بخصوص سلسله پهلوی داشته است. نتایج تحلیل و بررسی اسناد انواع قراردادهای نفتی نشان داد که در حقیقت با وقوع کودتای 28 مرداد 1332 جریان ملی شدن نفت که می رفت اهداف آرمانی ملت ایران را محقق سازد، به میزان زیادی متوقف شد. نمونه بارز آن انعقاد قراردادهای مشارکتی و خدماتی با انواع شرکت های قدرتمند خارجی بود که در حقیقت، انطباق قرارداد این کنسرسیوم ها با اصل ملی شدن نفت، محدود به جنبه های صوری و ظاهری بود و عملاً نفت و  منابع نفتی ایران توسط کشورهای استعماری به یغما می رفت. در واقع با انعقاد این قرارداد کنسرسیوم، اصل ملی شدن نفت علماً با اهداف اصلی خود فاصله بسیار پیدا کرد. اما، همبستگی و انسجام همه نیروهای مذهبی، ملی و مردم، پیوند نخبگان و مردم و نیز اراده ملت ایران مبنی بر افزایش اختیارات خود در زمینه اداره صنعت نفت، نقش اساسی در شکل گیری بسیاری از وقایع مهم و تاثیرگذار تاریخ معاصر ایران مانند نهضت ملی شدن صنعت نفت و پیروزی انقلاب اسلامی ایفا کرد که نقش موثری در اصلاح قراردادهای نفتی داشته اند. هدف این تحقیق بررسی تاریخ تحولات صنعت نفت از کودتای 28 مرداد 1332 تا پیروزی انقلاب 1357 می باشد که به روش مطالعات کتابخانه ای و بررسی های میدانی انجام شده است.", "keywords": ["انقلاب اسلامی", "کودتای 28 مرداد", "کنسرسیوم", "ملی شدن نفت"]}
{"id": 398, "body": "موضوع مهدویت از جمله موضوعاتی است که همواره از صدر اسلام تا کنون، مورد توجه محدثین، مورخین، مفسرین، دستگاه‌های حکومتی و ... بوده است؛ کثرت احادیث نقل شده در این باب در منابع حدیثی فریقین به روشنی گویای اهمیت این موضوع نزد محدثین بوده است. اهمیت موضوع مهدویت سبب شده تا برخی، با جعل یا تحریف احادیث مهدویت، مضمون این احادیث را دچار خدشه کرده و مهدی موعود (عج) را به یک نسل خاص یا به یک دستگاه حکومتی مشخص منتسب کرده و از این رهگذر، فضیلت شاخصی را نصیب قوم یا قبیله یا خاندان مشخصی کنند و بعضی هم احادیث موضوع مهدویت را مورد تردید قرار داده‌ یا احیاناً منکر جریان مهدویت شده‌اند. آنچه در این رساله مد نظر است بررسی جامع سندی و فقه الحدیثی احادیث موضوع مهدویت در منابع روایی اهل سنت است؛ مباحث مختلفی که در احادیث مهدویت مطرح شده، از جمله موضوعاتی نظیر بحث نسب مهدی موعود (عج)، نام پدر مهدی موعود (عج)، نشانه‌های ظهور مهدی موعود (عج)، شاخصه‌های اصلی قیام حضرت مهدی (عج)، بحث نزول عیسی بن مریم (ع) و اقتدای وی به مهدی موعود (عج) و ... در این رساله مورد بحث و بررسی قرار گرفته و تلاش شده تا با بررسی سندی و فقه الحدیثی، میزان اعتبار روایات ابواب مختلف موضوع مهدویت در منابع روایی اهل سنت مورد بحث و بررسی قرار بگیرد. پس از انجام بررسی‌های سندی و فقه الحدیثی، جعلی و ضعیف بودن برخی احادیث موضوع مهدویت که به علل گوناکون، انگیزه جعل و تحریف در آن وجود داشته، مشخص شده و روایات صحیح و مورد اعتماد مهدویت نیز مشخص شده و شواهد تایید کننده صحت این دست روایات نیز ذکر شده است.", "keywords": ["فقه الحدیث", "جرح و تعدیل", "منابع روایی", "اهل سنت", "مهدویت"]}
{"id": 399, "body": "مکتب گنوسی مجموعه ای از نحله های دینی مربوط به قرون اولیه میلادی و پیش از آن در خاورمیانه است که گرایشات باطنی و توجه به معرفت درونی بعنوان عامل رستگاری، حلقه وصل آنهاست. مکتب هرمسی، فیثاغوری و فلسفه افلاطونی بیشتر بر آن تأثیرگذار بوده و نوافلاطونیان بیشتر از آنها تأثیر گرفته اند.این تفکر در طول قرون بر ادیان بزرگ دنیا چون مسیحیت، یهودیت، آیین زرتشتی، مانویت و مندائی تأثیر گذاشته و سبب بوجود آمدن فرقه هایی باطن گرا در آنها شده است.در دین اسلام نیز تأثیرات این مکتب را بر گروههایی با تفکرات باطنی مشاهده می کنیم که به جهت نوع آموزه هایش، رواج آن در میان غلات شیعه را بیشتر شاهد هستیم.این ارتباط نزدیکی فکری میان غلات شیعه و تعالیم مکتب گنوسی باعث شده است تا بسیاری از اسلام شناسان غربی، بعضی آموزه های شیعه اثنی عشری چون امامت، مهدویت و عقاید مرتبط با آنها را تحت تأثیر مکتب گنوسی و تشیع را تطور یافته و غربال شده همان تفکر بدانند.این پژوهه درصدد است با استفاده از نکات روشی و بحثهای محتوایی و بر پایه تاریخ، حدیث و کلام، نادرستی این ادعا را به اثبات رساند که شیعه جریانی اصیل در درون دین اسلام است که آموزه های خود را از منبع الهی وحی دریافت کرده است نه تطور یافته اندیشه ها و مکاتب گذشته. روش کار در این نوشتار نیز براساس جمع آوری اطلاعات کتابخانه ای و نظریه پردازی و نتیجه گیری از آنهاست.", "keywords": ["اسلام‌شناسان غربی", "مکتب گنوسی", "غلات شیعه", "نقد", "شیعه اثنی عشری"]}
{"id": 400, "body": "هدف پژوهش حاضر، تحلیل محتوای کتاب آموزش قرآن دوره‌ی ابتدایی بر اساس سیر نزول آیات و سور قرآن کریم می‌باشد. روش پژوهش مطابق هدف آن کاربردی است و برحسب نحوه‌ی گردآوری داده‌ها از نوع توصیفی می‌باشد. در این تحقیق از شیوه‌ی تحلیل محتوای توصیفی استفاده می‌شود. جامعه آماری و نمونه‌ی تحقیق کتاب‌های آموزش قرآن دوره‌ی ابتدایی (6 جلد) تالیف سال تحصیلی1396-1397 می‌باشد. توجه به این مورد که چه میزان از آیات و سور مکی و مخصوصا آیات و سور جزء سی قرآن کریم در کتاب آموزش قرآن دوره‌ی ابتدایی محور آموزش قرار گرفته‌اند، اهمیت دارد زیرا  همگام بودن سیر آموزش قرآن کریم با سیر نزول آن، آموزش این کتاب را آسان‌تر و هموارتر می کند و زمینه‌ی انس بیشتر دانش‌آموزان با قرآن را در پی خواهد داشت. با توجه به تحقیق صورت گرفته می‌توان گفت: میزان توجه به آیات و سور مکی نسبت به آیات و سور مدنی در آموزش قرآن دوره‌ی ابتدایی بیشتر است اما میزان توجه به آیات و سور مکی جزء سی نسبت به سایر جزءهای قرآن کریم از اهمیت کمتری برخوردار است و جز پایه‌ی اول و دوم ابتدایی در بقیه‌ی پایه‌ها از آیات و سور جزء سی بسیار کم استفاده شده است.", "keywords": ["دوره‌ی ابتدایی", "تحلیل محتوا", "کتاب آموزش قرآن", "جزئ سی", "مکی و مدنی"]}
{"id": 401, "body": "دو نام کتاب و قرآن، افزون بر آنکه در آیات قرآن بیش از هر نام دیگری برای دلالت بر متن مقدس مسلمین استفاده شده‌اند، در طول تاریخ فرهنگ اسلامی نیز، نام‌هایی مشهور و پرکاربرد بوده‌اند. آگاهی از اینکه نخستین مخاطبان نزول قرآن از این نام‌ها چه مفهوم یا مفاهیمی در ذهن داشته و این مفاهیم اولیه در اندیشه عالمان اسلامی پسین چه تغییر و تحولاتی کرده‌اند می‌تواند انگیزه‌ای قوی برای بحث از تغییر و تحولات مفهومی نام‌های کتاب و قرآن در تاریخ فرهنگ اسلامی باشد. به ویژه آنکه این نام‌ها چونان بسیاری از مصطلحات اسلامی یا گرفتار آسیب‌هایی چون خودکارشدگی و برابرانگاری بوده و اساساً به مرحله پژوهش وارد نشده‌اند و یا اگر موضوع پژوهش قرار گرفته‌اند نه با رویکردی علمی، جامع‌نگر، تاریخی، تطبیقی و تحلیلی بلکه بیشتر با رویکردی جمع‌محور و کمیت‌گرا دنبال شده‌اند. این پژوهش با هدف پیاده‌سازی روشی جدید و مؤثر در ارزیابی تحولات مفهومی نام‌های کتاب و قرآن، بر آن است تا ضمن کاستن اشکالات روش‌شناختی موجود در زمینه بررسی این دو نام، بستری را برای استفاده هر چه بیشتر از ظرفیت روش‌های جدید، در جهت مطالعه مصطلاحات و مفاهیم اسلامی در سطحی کلان فراهم آورد. در این میان، روش تاریخ انگاره‌ به دلیل آنکه اساساً به هدف مطالعه تحولات مفاهیم پی‌ریزی شده است، نیز به دلیل برخورداری از رویکردی تاریخی و واقعیت‌گرا و همچنین ارائه راهکارهایی مؤثر در جهت مطالعه گام به گام مفاهیم، برای انجام این پژوهش انتخاب شده است. همچنین در راستای مطالعه روشمند نام‌های کتاب و قرآن، علم اصول فقه به دلیل جایگاه و روابط تعاملی و مؤثر آن با سایر علوم اسلامی، به عنوان نمونه، انتخاب و بستر اصلی این پژوهش قرار گرفته است. مطالعه تاریخ انگاره‌ای دو نام کتاب و قرآن نشان می‌دهد که این دو، در علم اصول، مفاهیمی ثابت نداشته و در طول تاریخ این علم، متأثر از شرایط فرهنگی ـ اجتماعی و گفتمان علمی حاکم، تعاریفی متفاوت و مؤلفه‌هایی مختلف به خود دیده‌اند.", "keywords": ["روش تاریخ انگاره", "نام‌های قرآن", "کتاب", "تحولات مفهومی", "قرآن", "علم اصول فقه"]}
{"id": 402, "body": "پرداختن به تبیین واژگان عرفانی قران ازموارددشواردرتفسیرقران است دراین رساله سعی شده است به تبیین مفهوم لقاءالله درقران که یکی از ترکیبات عرفانی قران است باعنایت به سیاق تاریخی آن پرداخته شود.درراستای پاسخ دادن به آن پرداختن به معنای اساسی واژه که همان دیدارطرفینی است ونسبت به خداوند این دیدارروحانی می باشدازاهم موارداست.وسپس بااین معنامفهوم آن درفضای آیات (بستربافت وسیاق)تفسیرشده است.لکن قبل ازپرداختن به آن لازم می آمدجایگاه این واژه درذهنیت مردم عصرنزول تبیین شودوعلت نزول ادبیات گفتاری آیات لقاءالله که اغلب باتکذیب و شک وتردیدو......آمده است بیان گرددکه به دست آمدقران به فضای زمانه خودتوجه داشته است هرچندکه پیام آن فراتاریخی است. درتفسیرنهایی آیات به دست آمدلقاءالله عام است وبرای همگان درروزقیامت رخ میدهد.ازاین رواغلب مفسران ثواب وعقاب الهی رابرای آن تفسیرکرده اندکه نصیب همگان میشود.لکن برای عده ای مطلوب وعده ای دیگرآزاردهنده است.هدف اصلی قران هم ازآن همه تبلیغات برای تحصیل لقاءالهی لقاءمخصوص مومنان (لقاءخاص)است که همراه باقرب الهی ورویت الهی است.شرایط تحصیل آن هم شرک نورزیدن به خداوندوانجام عمل صالح می باشد.", "keywords": ["رویت الهی", "مفهوم", "عرفان", "تفسیر قرآن‌", "بافت وسیاق", "عمل صالح", "ذهنیت عصرنزول", "نزول", "معنای اساسی", "مفهوم لقائالله"]}
{"id": 403, "body": "وجود انحرافات فرهنگی و بدعت های دینی در عصر امویان لزوم بازنگری در فرهنگ اسلامی بویژه فرهنگ مذهب تشیع را فزونی بخشیده بود.مناسب ترین شرائط فرهنگی- اجتماعی وسیاسی مختص عصر امام باقر و امام صادق ع است که توانست فرصتی مناسب را برای انجام فعالیتهای فرهنگی  فراهم آورد.امام صادق ع از بسترها و زمینه های موجود عصر خویش بهره جست و توانست با انجام فعالیتهای فرهنگی گسترده ، نظام فرهنگی جامعه شیعه را طراحی و مدیریت نماید.آنچه مقرر است در این پایان نامه بدان پرداخته شود، یافت پاسخ این پرسش ترکیبی است که:\" زمینه ها، سازو کارها و پیامدهای مهندسی فرهنگی امام صادق ع چه بود؟\" فرضیه ترکیبی که در ذهن شکل می گیرد بدین قرار است : \"در اثرآشفتگی فرهنگی و سیاسی عصر اموی، شورشهای اجتماعی ، تحرکات فرهنگی و سیاسی عباسیان و شور و نشاط علمی عصر امام صادق ع، زمینه هایی مناسب برای ایجاد تحول فرهنگی در عصر امام صادق ع به وجود آمده بود و امام ع توانست بوسیله تربیت شاگردان کار آمد، طراحی سازمان وکالت، راه اندازی مناظرات و مجالس علمی، اهتمام به تفسیر قرآن ،طراحی نظام آموزشی ،تبیین چارچوبه های فقه شیعی وکاربست ابزار تقیه، از فرصت موجود به نحو مطلوب و جامعی بهره گرفته و نظام فرهنگی جامعه شیعه را مهندسی نماید.\"مهمترین دستاورد  تلاشها و فعالیتهای امام صادق ع پویایی فقه شیعی، شکل گیری تشکیلات سیاسی ایدئولوژیک و تدوام آن، توسعه نظام فرهنگی شیعه و مفاهیم ارزشی آن و ایجاد راهکارهای حفظ مبادی فرهنگی، نظام مند شدن ساختار فرهنگ شیعی و درنهایت  رشد علمی جامعه و پویایی فرهنگ و تمدن اسلامی را فراهم آورد.اصلی ترین روش تحقیق در آزمون فرضیات و دستیابی به پاسخ صریح سوالات روش توصیفی -تحلیلی مبتنی بر اسناد و منابع تاریخی  است.", "keywords": ["فرهنگ اسلامی", "نظام آموزشی", "امویان", "وکالت", "سازمان وکالت", "تمدن اسلامی", "شیعه", "جعفربن‌ محمد ( ع )، امام‌ ششم‌‌", "فقه شیعه", "مهندسی فرهنگی", "فقه", "عباسیان", "امام صادق ?"]}
{"id": 404, "body": "پیشینگی اداره امور دولتی به قدمت تمدن بشری است، مدیریت دولتی کارآمد در آفرینش تمدن های کهن نقش عمده ای ایفا کرده است و زوال و نابودی تمدن ها نیز به افول اداره امور دولتی انجامیده است. مدیریت دولتی همواره با موضوع توسعه مرتبط بوده است و نظامهای اداری از دوران کهن با یاری بوروکراسی های خود به طراحی و اجرای پروژه های عظیم توسعه ای پرداخته اند. در واقع از زمان پیدایی دولتها، مدیریت توسعه همواره بخش جدا نشدنی و میدان فعالیت اداره امور دولتی بوده است (فقیهی و دانایی فرد، 1384: 1).\"نظام عبارت است از مجموعه ای متشکل از نقشهای ملازم و وابسته به یکدیگر (ساختار) که برای نایل آمدن به مقصودی خاص (کارویژه) با هم ترکیب شده اند. (نقش عبارت از کاری است که یک جزء در سیستم ایفاء میکند). در نظام دو نوع محیط داخلی و خارجی وجود دارد. محیط داخلی حاکی از وجود نوعی مرز بین اجزای وابسته به یکدیگر است که در رابطه مکانیکی و یا ارگانیکی با هم قرار دارند. محیط خارجی به معنای حد و مرزی است که نظام را از دیگر نظامها جدا می کند\" (سیف زاده، 1388: 71). نظام اداری و اجرایی کشور، ساختار برنامه ریزی شده، سازماندهی شده و نهادینه شده منظومه ای از نهادها، سازمانها، تاسیسات و شالوده های اداری و تشکیلاتی کلان دولت است که مجموعه وظایف، تکالیف، عملیات و برنامه های دولت را به منظور اعمال حاکمیت یا اعمال تصدی در جهت تحقق یک سلسله مقاصد و اهداف معین به اجرا در می آورد. به عبارت بهتر، نظام اداری و اجرایی کشور، یکی از الزامات اداره امور حکومت است که رسالت از قوه به فعل رسانیدن آرمانها، اهداف و سیاستهای دولت را به عهده دارد. نظام اداری کشور برآیند منتج از عملکرد مجموعه پیچیده ای از ابزارهای سازمانی، تشکیلاتی، و نیز مجموعه ای از نیروی انسانی در سطوح مختلف مهارتها، تخصصها و صلاحیتها است. بنابراین زیر بنای فلسفی دولت، اعمال حاکمیت است. به این ترتیب می توان نتیجه گرفت که اهداف، مقاصد، آرمانها، تکالیف و وظایف دولت حکم \"هواپیما\" و نظام اداری کشور حکم \"باند\" و بستر فرود این هواپیما را دارد و همان گونه که نوع \"باند\" باید متناسب با نوع \"هواپیما\" باشد، نظام اداری نیز باید متناسب با نوع هواپیمای هدفها و تکالیف و وظایف دولت باشد (مجموعه مقالات همایش توسعه نظام اداری، 78: 11).  دغدغه هر نظام سیاسی توسعه و پیشرفت در حوزه های مختلف و ایجاد بسترهای لازم و رفع موانع، چالشها و آسیب های سیستم های وابسته است. لذا نظام اداری یکی از بسترهای مهم توسعه و پیشرفت در ابعاد سیاسی، اقتصادی، فرهنگی و اجتماعی است. در این تحقیق بررسی رابطه نظام اداری و توسعه سیاسی در جمهوری اسلامی ایران مد نظر است، مسلما رفع آسیب ها، چالشها و تحول در نظام اداری و ایجاد بستر اداری قانونمند و پرورش نیروی انسانی متعهد و متخصص میتواند موجب توسعه و پیشرفت در نظام سیاسی و تاثیر متقابل آن بر نظام اداری در جمهوری اسلامی ایران گردد. بنابراین سوال اصلی ما در این تحقیق این است که رابطه نظام اداری و توسعه سیاسی در جمهوری اسلامی ایران چیست؟", "keywords": ["توسعه سیاسی", "نظام اداری", "جمهوری اسلامی ایران", "نظام سیاسی"]}
{"id": 405, "body": "تمدن اسلامی با هجرت پیامبر به شهر یثرب وتشکیل حکومت اسلامی آغاز شد واوج این تمدن تا پایان قرن چهارم هجری بوده است. با ظهور اسلام وبر پایه توصیه های قرآن،اعراب مسلمان به یادگیری علم ودانش پرداختند.که تشویق وحمایت از علم آموزی در خلافت عباسیان چشمگیر تر بود. عوامل زیادی در پیشبرد تمدن اسلامی تاثیر گذار بوده اند، یکی از این عوامل تعلیم تربیت بوده که با توجه به نوپا بودن این تمدن در زمان عباسیان تاکنون مورد بررسی قرار نگرفته است. در این دوران نقش ائمه اطهار (ع)،تأسیس مراکز آموزشی ، کتابخانه،دارالحکمه و نظامیه هاو انتقال دانشمندان به مراکز علمی و آموزشی جهان اسلام، همچنین نهضت ترجمه که جدی ترین شکل انتقال بود ومجاور شدن فرهنگ و تمدن نوپای اسلامی با تمدن های کهن جهان و کوشش برای شناخت و انتقال آن تمدن ها به حوزه تمدن اسلامی در نظام تعلیم وتربیت ، از اهمیت بیشتری برخودار است. لذا پژوهش حاضر با هدف بررسی نظام تعلیم وتربیت در دوره عباسی ونقش آن در تمدن اسلامی انجام شد . یافته های پژوهش نشان داد که با روی کار آمدن عباسیان مساله آموزش رونق گرفت به گونه ای که دوره مذکور ، دوره طلایی تمدن اسلامی نامیده شد. در این میان ائمه اطهار (ع) به خاطر علم لدُّنی و عصمت و اتصال مستقیم به حضرت حق در پیشبرد علوم و فرهنگ و تمدن اسلامی نقش بیشتری داشتند. از طرفی فتوحات مسلمان سبب انتقال علوم بیگانه به اسلام وگسترش نهضت ترجمه شد وسبب شد تا در کوتاه زمان، چکیده علومی که طی قرون متمادی در نتیجه مطالعات دانشمندان و فیلسوفان و اُدبای ممالک متمدن دنیای قدیم، حاصل شده و در نقاط مختلف از آغاز تا زمان ظهور اسلام جمع آوری شده بود به میان مسلمانان منتقل گردد. تاسیس بیت الحکمه نیز سبب راهیابی وزیران دانش دوست ایرانی به خلافت عباسی شد و به خاطر تولیدات انبوه خود در بومی کردن بسیاری از علوم در جهان اسلام آن زمان نقش بسیار مؤثری داشت. گردآوری اطلاعات در این پژوهش با رهیافتی توصیفی تحلیلی، از روش کتابخانه ای و اسنادی بهره برده است . محدوده تاریخی مورد بررسی، حکومت های عباسیان است که شامل یک دوره 500 ساله می باشد.", "keywords": ["بیت الحکمه", "نظام تعلیم وتربیت", "تمدن اسلامی", "دوره عباسی", "نهضت ترجمه"]}
{"id": 406, "body": "چکیده  بدون تردید حقوق مالکیت ادبی و هنری یکی از شعبات و متعلقاتِ حقوق مالکیت‌های فکری یا معنوی قلمداد می‌شود حقوق مالکیت فکری به مجموعه حقوق انحصاریِ مادی و معنوی‌ِ اطلاق می‌گردد که برای پدیدآورندگان و صاحبان آثار فکری در نظر گرفته شده است. حقوق مولف و حقوق مجاور از مصادیق اصلی حقوق مالکیت‌های ادبی و هنری محسوب می‌شوند. برای حمایت از حقوق آفرینش‌های ادبی و هنری و نظم‌دهی به امور متعلق به این آفرینه‌ها در سطح ملی و بین‌المللی؛ مقررات و معاهدات گسترده‌ا‌ی تصویب و تدوین شده است. در سیستم حقوقی ایران و افغانستان نیز، قوانین خاصی در این خصوص، وضع گردیده است. در نظام حقوقی ایران برای حمایت از حقوق مالکیت‌های ادبی و هنری، کتب، مقالات و پژوهش‌های در خور توجهی صورت گرفته است اما سیستم حقوقی افغانستان، از این حیث، در تنگنا قرار دارد. از این رو، سوالی را که در ارتباط با این مسأله، می‌توان ارائه نمود این است که: قواعد حاکم بر مالکیت‌ ادبی و هنری در نظام حقوقی جمهوری اسلامی ایران و افغانستان چیست؟ در پاسخ حدسی به پرسش فوق، چنین می‌توان گفت که در سیستم حقوقی ایران و افغانستان، مصادیق حقوق مالکیت ادبی و هنری به دو بخشِ حقوق مولف و حقوق جانبی دسته‌بندی شده است. در این دو نظام حقوقی، برای حمایت از حقوق پدیدآورندگانِ آفرینش‌های ادبی و هنری، امتیازات مادی و معنوی لحاظ شده است. در سیستم حقوقی ایران و افغانستان، شرایط و ملاک‌هایی ویژه‌ای برای حمایت از آثار ادبی و هنری در نظر گرفته شده و به همین ترتیب ضمانت‌اجراهای خاصی برای نقض این حقوق، مد نظر قرار داده شده است. همچنان در دو سیستم حقوقی یاد شده محدودیت‌ها و مستثنیاتی در خصوص حقوق مالکیت‌های ادبی و هنری، سازماندهی شده است. حقوق مالکیت ادبی و هنری در سیستم حقوقی ایران و افغانستان، از نقطه‌نظرهای گوناگونی در مشابهت باهم قرار داشته و در برخی موارد، اختلافات جزئی‌ای را نیز می‌توان ملاحظه نمود. محتویات این پژوهش؛ با استفاده از روش کتابخانه‌ای و از طریق مراجعه به منابع مکتوب، گردآوری گردیده وبا روشِ توصیفی، تطبیقی و تحلیلی داده‌ها، پردازش گردیده است. نتایج و یافته‌های پژوهش حاضر، با محوریت نظام حقوقی ایران و افغانستان، حکایت از این دارد که در عموم مباحث ارائه شده در حوزه‌های مصادیق، شرایطِ حمایت، ضمانت‌اجراها و محدودیت‌ها و مستثنیات حقوق مالکیت ادبی و هنری به صورت مشترک در هردو سیستم حقوقی، بازتاب یافته است. اما در برخی موارد، قانون حمایت از حقوق مولفان افغانستان، نسبت به قانون حمایت از حقوق مولفان ایران، از تکامل و جامعیت بیشتری برخور دار است. به این معنا که در سیستم حقوقی افغانستان با تفکیک میان حقوق مولف و حقوق جانبی، قواعد حاکم بر آنها به صورت جداگانه طراحی گردیده است اما چنین ویژگی‌ای در قوانین ایران، انعکاس نیافته است.", "keywords": ["مالکیت ادبی و هنری", "مالکیت", "نظام حقوقی", "مالکیت فکری"]}
{"id": 407, "body": "امروزه تقریبأ در تمامی نظام های سیاسی دنیا، احزاب سیاسی به عنوان امری پذیرفته شده و بدیهی محسوب می شوند. حتی بسیاری از پژوهشگران علوم اجتماعی وجود احزاب و نظام های مردم سالار را دو روی یک سکه می دانند و توسعه و گسترش احزاب را منوط به وجود نظام های مردم سالار و بقای چنین نظام هایی را منوط به وجود احزاب می دانند. در این پژوهش به این بحث پرداخته شده که گرچه حزب یک پدیده ی نوین، و خاستگاه آن کشورهای غربی هستند ولی با عنایت به آموزه های الهی و با توجه به آموزه های سیاسی اسلام در رابطه با نقش مردم در تعیین سرنوشت خود و دخالت در امور مملکت داری و همچنین روایاتی که از کلمه ی حزب (البته نه به معنای امروزی) آورده شده، به تشریح و توضیح مسائل ساختاری و کارکردی احزاب در دو کشور اسلامی ایران و ترکیه و به طور خاص دو حزب مشارکت و عدالت و توسعه در چارچوب نظریه ی ساختار و کارگزار پرداخته شده است. در جواب سوال اصلی پژوهش( وجوه اشتراک و افتراق حزب مشارکت و حزب عدالت و توسعه از حیث ساختاری و کارکردی با تأکید بر آموزه های سیاسی اسلام کدام اند؟)، این فرضیه مطرح شده است که: حزب مشارکت و حزب عدالت و توسعه فاقد ساختار حزبی مشابه هستند، و وجه افتراق آنها این است که حزب مشارکت از انسجام و قدمت کم تری نسبت به حزب عدالت و توسعه برخوردار است. همچنین هر دو حزب از حیث کارکردی رویکردی اسلامی دارند، با این تفاوت که حزب مشارکت از تنوع در گرایش(ملی و اسلامی) با رویکردی غیر سکولار، و حزب عدالت و توسعه از گرایش واحد(اسلامی) با رویکرد سکولاری برخوردار است.", "keywords": ["حزب مشارکت", "ساختار", "احزاب سیاسی", "حزب عدالت و توسعه", "کارکرد", "آموزه‌های سیاسی اسلام", "نظام‌های سیاسی"]}
{"id": 408, "body": "تضمین نظم و ایجاد ثبات اجتماعی در معنای موسع آن یکی از وظایف و کارویژه های اصلی دولت ها ست. دولت ها -درمعنای تاریخی آن- همواره متکفل این وظیفه بوده و به اقتضای زمان و مکان از ابزارهای مختلفی برای نیل به این هدف بهره برده اند. اما از نیمه قرن هفدهم و با تاسیس دولت-ملت ها در اروپای غربی، قوانین موضوعه و مفهوم حاکمیت به عنوان عناصر بنیادین تامین نظم عمومی مطرح گردیدند. از نقطه نظر پژوهش حاضر جوهر و هسته اصلی دولت مدرن، عنصر حاکمیت است به معنای عالی ترین اقتدار در دولت که ممکن است در یک فرد یا در مجمعی از افراد تبلور یابد. در واقع این مفهوم در نهایت منطقی خود به اندیشه حاکمیت قانون ختم می شودکه مهمترین رکن تامین نظم عمومی به شمار می رود. در دولت های مدرن فرض بر این است که قوانین موضوعه ملهم از خواست و علایق عمومی، می توانند در حفظ ثبات و امنیت اجتماعی موثر باشند اما از آنجاییکه نظام حقوقی کشور ما مبتنی بر دو منبع فقه و قانون است و در مواقع مختلفی ممکن است میان این دو منبع تعارضاتی پیش آید، در این تحقیق که با هدف بررسی مبانی این تعارضات انجام گرفته، تحلیلی در جهت حفظ نظم عمومی و لزوم توجه به مقتضیات زمان ارائه می شود. استدلال اصلی ما این است که ضمن لحاظ تمایزات دو ساختار حقوقی در نظام جمهوری اسلامی یعنی \" ولایت فقه \" در دهه اول انقلاب و \" ولایت فقیه \" از سال 1368 به بعد، این استنباط را مطرح کنیم که حاکمیت فقه در دهه اول نتوانست پاسخگوی نیازهای جامعه و الزامات دولت مدرن باشد و مشکلات پیش آمده، بنیانگذار جمهوری اسلامی را بر آن داشت که با اولویت بخشیدن به حفظ نظم عمومی و تغلیظ مفهوم مصلحت در قانون گذاری شیعی، راه حلی در جهت وضع قوانین به ظاهر خلاف شرع و قانون اساسی ابداع کند. از آنجا که تامین نظم عمومی وابستگی زیادی به حاکمیت قانون دارد و هچنین با توجه به تاکید امام بر لزوم بازگشت به قانون و اضافه نمودن اصلی برای بازنگری در قانون اساسی، نگارنده معتقد است که مصلحت مورد نظر امام در قانون گذاری، تنها در جهت وضع قوانین خلاف شرع و خلاف اصول مربوط به رعایت شرع در قانون اساسی، می باشد.", "keywords": ["مصلحت", "دولت - ملت", "نظام حقوقی", "نظم عمومی", "قانون", "فقه", "قانونگذاری", "حاکمیت قانون", "اختلاف ( تعارض )"]}
{"id": 409, "body": "خداوند متعال در قرآن کریم به یادآوری نعمت‌هایش امر نموده است. درآیاتی از قرآن، نعمت‌هایی که به بندگانش عنایت کرده را ذکر کرده است. یکی از راه‌های معرفت الهی و دعوت مردم به‌سوی او شناختن نعمت‌های الهی است. در مورد نعمت‌ها چهار نوع تقسیم‌بندی وجود دارد؛ از بین این تقسیم‌بندی‌ها، تقسیم نعمت به ظاهری و باطنی مبنای قرآنی دارد.سؤال اصلی این تحقیق، نعمت‌های ظاهری و باطنی، ملاک تفاوت‌ها و مصادیق ازنظر تفاسیر روایی چیست؟ فرضیه ما این است که در تفاسیر روایی مصادیق نعمت‌ها بیان‌شده و ملاکی برای تقسیم‌بندی نعمت‌ها به ظاهری و باطنی از معصومین ذکر نشده است.مهم‌ترین نتایج این تحقیق عبارت است از: مفسران تفاسیر غیر روایی در مورد تقسیم‌بندی نعمت‌ها به ظاهری و باطنی، ملاک‌ها و مصادیقی بیان کرده‌اند. ملاک نعمت‌های ظاهری؛ نعمت‌های محسوس و آشکار که قابل‌انکار نیستند و ملاک نعمت‌های باطنی؛ نعمت‌های معقول و پنهان که برای پی بردن به آن‌ها نیازمند دقت نظر است.در تفاسیر روایی مصادیق برخی از نعمت‌های بیان‌شده اما به ملاک‌های تقسیم‌بندی اشاره‌ای نشده است. اگر هم ملاکی بیان‌شده، نظر نویسنده‌ی است. مصادیق نعمت‌های ظاهری از زبان معصومین؛ پیامبر، توحید، آنچه از معرفت خداوند داده‌شده، اسلام، روزی، امام ظاهر و مصادیق نعمت‌های باطنی؛ ولایت اهل‌بیت و مودت آن‌ها، پوشاندن عیوب، امام غایب است.از مهم‌ترین نعمت‌های ظاهری؛ نعمت وجود، توحید، ارسال وحی و نبوت، ایمان، و نعمت‌های باطنی؛ عقل، تفکر، معاد، بهشت، هدایت، ولایت، امام غایب می‌توان ذکر کرد. اخلاص، اراده، اطاعت از خدا و پیامبر، ایمان، تقوا، توکل، شکرگزاری، صبر، عمل صالح، وفای به نذر، از زمینه‌های جلب نعمت‌های الهی است. تکذیب آیات الهی، ظلم، کفر، گناه، شرک، طغیان، ترک انفاق، سبب زوال نعمت‌ها می‌شوند.", "keywords": ["نعمت‌های ظاهری", "جلب نعمت", "زوال نعمت", "نعمت‌های باطنی"]}
{"id": 410, "body": "در تفکر فلسفه ی اسلامی، انسان جایگاه ویژه ای دارد. از آن جا که تفکر صدرایی، حاصل یگانگی فلسفه، عرفان _ به ویژه اندیشه های ابن عربی_ و وحی و روایات معصومین می باشد، در این نظام فکری به جایگاه انسان در نظام آفرینش از ابعاد مختلف توجه شده است. در اندیشه صدرا، انسان در قوس صعود هستی و بعد از عبور از عوالم نباتی و حیوانی پا به عرصه ی وجود می گذارد و علاوه بر داشتن ویژگی های این عوالم، از مراتب بالاتر هستی نیز بهره مند است؛ به همین دلیل می توان انسان را خلاصه عوالم دانست. اهمیت دیدگاه فلسفی ملاصدرا آن جهت است که جهان مادی با ویژگی مادیت، بستر خلقت و سیر تکاملی انسان به سوی تجرد محض می باشد. از آنجا که بر اساس نظریه ی حرکت جوهری، تمام عالم ماده دارای حرکت تدریجی از مادیت به سوی تجرد کامل است، نفس انسان نیز دارای همین حرکت جوهری است؛ همچنین نفس انسان جسمانیه الحدوث و روحانیه البقا است، چرا که در نظریه ملاصدرا انسان در ابتدای خلقت موجودی جسمانی است و جنبه ی روحانی بالفعل ندارد. نفس انسان تنها در صورت حیات در این دنیای خاکی است که مراحل تکامل خود را طی می کند و از مادیت به تجرد میرسد.. اما از نگاه صدرا تکامل و استکمال نفس ناطقه ی انسانی محدود به عالم ماده نیست و نفس در عوالم مثال و عقل نیز نه تنها امکان استکمال را دارد بلکه در تعدادی از نفوس این استکمالات تا مرتبه ی تجرد عقلی تام رخ می دهد. بررسی دقیق این موضوع، چشم انداز کلی صدرالمتالهین به عالم آخرت و نظام آن را روشن می سازد", "keywords": ["تجرد مثالی", "تجرد عقل", "تکامل", "حرکت جوهری", "نفس ناطقه"]}
{"id": 411, "body": "در این پژوهش به بررسی رابطه‌ی نگرش و پایبندی مذهبی با نگرش به ارتباط با جنس مخالف و احساس امنیت اجتماعی در دانشجویان دختر پرداخته شد. این پژوهش توصیفی از نوع همبستگی می‌باشد. جامعه‌ی آماری شامل کلیه‌ی دانشجویان دختر دانشگاه محقق اردبیلی می‌باشد. به این منظور نمونه‌ای متشکل از 100 دانشجو به روش نمونه‌گیری تصادفی خوشه‌ای انتخاب شد. ابزار پژوهش شامل پرسشنامه‌های نگرش مذهبی خدایاری، پایبندی مذهبی جان بزرگی، نگرش به ارتباط با جنس مخالف کردلو و پرسشنامه‌ی احساس امنیت اجتماعی ملکی بود. به منظور تحلیل داده‌ها از روش ضریب همبستگی پیرسون و روش تحلیل رگرسیون استفاده شد. نتایج حاصل از ضریب همبستگی پیرسون نشان داد بین نگرش مذهبی و پایبندی مذهبی با نگرش به ارتباط با جنس مخالف و احساس امنیت اجتماعی رابطه‌ی منفی و معنی‌دار وجود دارد. همچنین، نگرش مذهبی و پایبندی مذهبی نگرش به ارتباط با جنس مخالف و احساس امنیت اجتماعی را پیش‌بینی می‌کند. این نتایج از لزوم توجه بیشتر به اعتقادات و پایبندی مذهبی  حمایت می‌کنند.", "keywords": ["ارتباط با جنس مخالف", "نگرش مذهبی", "پایبندی مذهبی", "احساس امنیت اجتماعی"]}
{"id": 412, "body": "نظام جمهوری اسلامی ایران بر فقه شیعی مبتنی است. بنابراین بررسی تطبیقی نهادهای اساسی آن با فقه حکومتی و استخراج موارد تشابه و تمایز میان این دو می‌تواند این نظام را در راستای تقریب هرچه بیشتر به اسلام یاری دهد. در این میان بررسی جایگاه نهاد قانون‌گذار به عنوان یکی از مهم‌ترین ارکان نظام جمهوری اسلامی در فقه حکومتی با توجه به وظیفه خطیر تقنین ضروری است. این نوشتار جایگاه نهاد قانون‌گذار را در فقه حکومتی و نظام جمهوری اسلامی بررسی نموده و درنهایت به تطبیق این دو پرداخته است. نهاد قانون-گذار مبتنی بر فقه حکومتی نهادی است بر اساس قاعده شورا که یکی از ساحت‌های مشارکت سیاسی مردم در نظام اسلامی را تحقق می‌بخشد. این نهاد در فقه حکومتی بر اساس نظریه قانون‌گذاری به مثابه برنامه‌ریزی برای اجرای قوانین الهی که همان احکام فقهی است شکل می‌گیرد. بر این اساس نهاد قانون‌گذار به مثابه برنامه‌ریز موخر از نهاد اجتهاد و مبتنی بر نتایج آن قانون‌گذاری می‌نماید. مجلس شورای اسلامی یگانه مصداق نهاد قانون-گذار در جمهوری اسلامی است. مجلس همانند نهاد قانون‌گذار در فقه حکومتی نهادی است شورایی که با مشارکت مردم بر سرکار می‌آید. آن‌چه سبب ایجاد فاصله میان جایگاه نهاد قانون‌گذار در فقه حکومتی و نظام جمهوری اسلامی می‌گردد، تقدم اجتهاد بر قانون‌گذاری در نظام مطلوب و تاخر آن در نظام موجود است. به عبارت دیگر مجلس مبتنی بر نتایج حاصله از اجتهاد فقها و در راستای اجرای احکام اسلامی مبادرت به قانون‌گذاری نمی‌نماید بلکه مقدم بر آن، نیازهای جامعه به قانون را پاسخ می‌گوید و فقه موخر از قانون‌گذاری تنها عدم مغایرت مصوبات با موازین اسلامی را می‌سنجد. این تمایز منجر به بروز ایراداتی در نظام قانون‌گذاری می‌گردد که توجه بیش از پیش محققان و مسئولان را در رفع آن می-طلبد.", "keywords": ["موازین اسلامی", "مجلس شورای اسلامی", "نهاد قانون‌گذار", "قانون‌گذاری", "فقه حکومتی"]}
{"id": 413, "body": "موعظه یکی از روش های موثر اخلاقی و تربیتی محسوب می شود که به شهادت آیات قرآن نقش مهمی در هدایت مردم دارد. نهج البلاغه که برآمده از سخنان و نامه های امام علی(ع) است، به وفور و به صورت کاملا روشن انعکاس دهنده موعظه و ارکان آن است. از این روی پژوهش حاضر با روش توصیفی تحلیلی در پی پاسخ به این سؤال است که شناخت تحلیلی ارکان موعظه در نهج البلاغه چگونه است؟ جهت پاسخ به سؤال تحقیق، مباحث در چهار محور سامان یافته است: 1- ویژگی های واعظ، 2- مولفه های محتوایی موعظه، 3- شیوه موعظه، 4- ویژگی های مُتَّعِظ. ویژگیهای واعظ و متعظ و مؤلفه های موعظه در سه مقوله ارشد اعتقادی، اخلاقی و اعتقادی تحلیل گردید. یافته های پژوهش حکایت از آن دارند که ویژگی واعظ در مقوله ارشد اخلاقی دارای 25 خرده مقوله فردی و اجتماعی است. مؤلفه های موعظه برخوردار از سه مقوله ارشد اعتقادی و اخلاقی و عبادی است، مقوله ارشد اعتقادی در مقولات خداشناسی، راهنما شناسی، انسان شناسی ،معاد شناسی و انسان شناسی دارای 36 خرده مقوله است. مقوله ارشد اخلاقی در مقولات اخلاق فردی، اخلاق خانوادگی، اخلاق اجتماعی و اخلاق اقتصادی دارای 406 خرده مقوله است، مقوله ارشد عبادی برخوردار از دو خرده مقوله: توجه به فرائض و احکام تجارت است. ویژگی های متعظ نیز برخوردار از سه مقوله ارشد اعتقادی و اخلاقی و عبادی است، مقوله ارشد اعتقادی دارای 33 خرده مقوله، مقوله ارشد اخلاقی دارای 351 خرده مقوله و مقوله ارشد اعتقادی، دارای 9 خرده مقوله است. شیوه موعظه در نهج البلاغه، به صورت: مستقیم و غیر مستقیم، فردی و جمعی، تمثیل، توصیف الگوها، استدلالی، مختصر و مفید، مداوم و مکرر و رسا بوده است.", "keywords": ["ویژگی‌های واعظ", "وعظ", "ویژگی‌های متعظ", "شیوه‌های موعظه", "نهج البلاغه"]}
{"id": 414, "body": "مدیریت نیروی انسانی از مهمترین مسائل هر سازمان است که موضوعات متنوع، جذاب و در عین حال پیچیده‌ای را شامل می‌شود. امروزه با توجه به تحولات شگرف در حوزه مدیریت و گرایش مدیران به شایسته سالاری ، برنامه ریزی منابع انسانی مبتنی بر شایستگی جایگاه ویژه‌ای پیدا نموده است. در راستای مدل اسلامی و ایرانی پیشرفت جهت تولید علوم انسانی اسلامی و بومی سازی علوم غربی با توجه به فرهنگ ارزشی و دینی حاکم بر سازمانهای ایران اسلامی؛ بنظر می‌رسد، استفاده از مدل‌های دینی، خصوصا مستخرج از نهج البلاغه، جهت رشد و ارتقا سازمانی کشور بسیار موثر و مفید می باشد.این تحقیق با استفاده از روش تحقیق ترکیبی(کیفی-کمی) متشکل از روش کیفی تحلیل مضمون و کمی مدلسازی ساختاری تفسیر(ISM) انجام گردیده است. در این پژوهش ضمن ارائه مفاهیم مدیریت منابع انسانی، مدیریت شایستگی و برنامه‌ریزی نیروی انسانی، سعی گردید با بررسی دقیق در متن کتاب شریف نهج البلاغه، مطالعات کتابخانه‌ای، تهیه پرسشنامه‌ و همچنین همکاری 40 تن از نخبگان حوزه مدیریت و نهج البلاغه، 332 کد باز، 48 مضمون پایه و 6 مضمون سازمان دهنده (با عناوین خدامحوری، معرفت،درایت، عدالت، قوت کاری و سلامت رفتاری) تحت مضمون فراگیر شایستگی‌ عمومی نیروی انسانی استنباط شد و مدل شایستگی عمومی نیروی انسانی مبتنی بر آموزه‌های نهج البلاغه ترسیم گشت. سپس با بکارگیری شبکه مضامین شایستگی منابع انسانی و مدل مفهومی آن و همچنین الهام گیری از مدلهای رایج، مدل مفهومی(اولیه) جهت طراحی و تدوین مدل بومی برنامه‌ریزی نیروی انسانی بر اساس شایستگی با محوریت اصول کلیدی کرامت انسانی، خدامحوری و شش‌ مولفه شایستگی عمومی نیروی انسانی استنباط شده از نهج البلاغه ارائه گردید. در نهایت مولفه‌های شایستگی‌های برنامه‌ریزی نیروی انسانی دانشگاه امام صادق(ع) نسبت به مولفه‌های مدل شایستگی-عمومی نیروی انسانی سنخیت سنجی شد .", "keywords": ["آموزه دینی", "مدیریت منابع انسانی", "نهج‌البلاغه", "نهج البلاغه", "شایستگی عمومی", "برنامه‌ریزی نیروی انسانی", "شایستگی"]}
{"id": 415, "body": "چکیده:     فلسفه تاریخ که به دو بخش فلسفه نظری و فلسفه انتقادی تاریخ تقسیم می‌شود به چراییِ سیر و مسیر تحولات تاریخ، غایتمندی، تکرار و تکامل تاریخ می‌پردازد. این علم در کلام امام علی(ع) قابل بررسی و تحلیل می‌باشد. رساله پیش رو در صدد پاسخ به این پرسش‌ها است که فلسفه تاریخ در نهج‌البلاغه از چه جایگاهی برخوردار است؟ و مولفه‌های فلسفه نظری و انتقادی تاریخ در نهج‌البلاغه چه می‌باشند؟ روش پژوهش نیز توصیفی و مبتنی بر تحلیل محتوا است که به پرسش‌های رساله درباره هدف، محرک، مراحل تاریخ، جبری یا اختیاری بودن، تکرارپذیری و تکامل تاریخ از منظر نهج‌البلاغه پاسخ داده است. نتایج پژوهش حاکی از این است که در اعتقاد امام علی(ع) غفلت مردم از قوانین تحول اجتماعی و راز سقوط یا عروج تمدن‌ها، نتایج سوء به دنبال خواهد داشت لذا امام(ع) مخاطب را با حقایق تاریخی و سنت‌های تحول اجتماعی آشنا می‌نماید و قوانین، سیر حوادث و تحولات آینده را نشان می‌دهد. در سخنان آن حضرت محرک‌های تاریخ، با رویکردی آگاهانه و هدفمند مورد توجه قرار گرفته و در نگرش امام علی (ع) تاریخ آغاز و پایانی دارد. گاهی تاریخ بشر در مسیر افول و گاهی رو به پیشرفت حرکت می‌کند اما این مسیر در نهایت با ظهور امام عصر(عج) به نهایت رشد و تکامل خود می‌رسد. همچنین تصادف و جبر تاریخی در اعتقاد امام علی(ع) جایی نداشت و در رویدادهای تاریخی معتقد به رابطه علت و معلولی بوده است. انسان در نگرش امام علی(ع) بی‌اراده نیست بلکه خود، سازنده تاریخ است و می‌تواند همراه قضا و قدر الهی به راه خیر و سعادت رهنمون شود. در نگاه امام(ع) اراده انسانها در طول اراده و سنت‌های الهی است و جبری بر تاریخ مسلط نیست.", "keywords": ["فلسفه انتقادی تاریخ", "فلسفه نظری تاریخ", "فلسفه تاریخ", "نهج‌البلاغه", "امام علی ( ع )"]}
{"id": 416, "body": "انتقال باورهای دینی، فرآیندی است که به‌صورت عمده در چارچوب خانواده صورت می‌گیرد و خانواده بیشترین نقش را در این انتقال دارند. خانواده‌ای که در دوره مدرن و عصر حاضر زندگی می‌کند، ممکن است تحت تأثیر فرآیند نوسازی توسعه قرار گیرد و این فرآیند، تأثیرات مثبت و منفی بر کارکردها و وظایف خانواده بگذارد. یکی از مهم‌ترین کارکردهای خانواده نیز انتقال باورهای دینی است و ممکن است جریان نوسازی توسعه این کارکرد خانواده را تحت تأثیر قرار دهد. روش پژوهش حاضر کیفی و از نوع نظریه زمینه‌ای است. جامعه آماری این پژوهش شامل تمام والدین ایثارگر شهر تهران در سال 1395 بود. روش نمونه‌گیری پژوهش حاضر نمونه‌گیری هدفمند بود که طی آن تعداد 15 نفر والد ایثارگر برای مشارکت در پژوهش انتخاب شدند و با استفاده از مصاحبه نیمه ساختاریافته مورد مصاحبه قرار گرفتند. داده‌ها با استفاده از روش تجزیه‌وتحلیل اشتراوس و کوربن مورد تجزیه‌وتحلیل قرار گرفت. تحلیل داده‌های حاصل از مصاحبه در ارتباط با نقش نوسازی توسعه بر باورهای دینی فرزندان منجر به شناسایی 7 مضمون اصلی (خلل در تعهد دینی، بحران هویت دینی، شکل‌گیری نگرش منفی نسبت به معنویت و دین، گرایش به ادیانِ دیگر و معنویت‌های نوپدید، دنیاگرایی، عقلانی شدن باورها و شکاف اعتقادی بین والدین و فرزندان) و در ارتباط با نقش نوسازی توسعه بر انتقال باورهای دینی از والدین به فرزندان منجر به شناسایی 3 مضمون اصلی (کاهش تأثیرپذیری از والدین، تفردطلبی دینی، افزایش نفوذ رسانه‌ها در انتقال باورهای دینی،) شد. یافته‌های حاصل از پژوهش حاضر تخریب باورهای دینی فرزندان و کاهش قدرت والدین در انتقال باورها و ارزش‌های دینی را به فرزندان متأثر از فرایند نوسازی توسعه نشان می‌دهد که به‌خوبی ضرورت تدوین و به‌کارگیری برنامه‌هایی پیشگیرانه، آموزشی و حتی درمانی را در این حوزه با بهره‌گیری از یافته‌های این پژوهش آشکار می‌سازد.", "keywords": ["نظریه زمینه‌ای", "باورهای دینی", "خانواده ایثارگران", "نوسازی توسعه", "انتقال باورهای دینی"]}
{"id": 417, "body": "این تحقیق با هدف مشخص کردن رابطه بین نیاز به خاتمه و باورهای هوشی و خودکارآمدی با استفاده از راهبردهای شناختی و فراشناختی در338 نفر از  دانش آموزان مقطع متوسطه انجام شده، تحقیق حاضر با توجه به هدف کاربردی و داده‌ها با استفاده از پرسشنامه گردآوری شده اند. و با توجه به  تحلیل داده‌ها از روش‌های آماری ضریب همبستگی و رگرسیون چندگانه، به این نتیجه رسیدیم که بین نیاز به  خاتمه و باورهای هوشی با استفاده از راهبردهای شناختی و فرا شناختی رابطه ای وجود ندارد و تنها بین خود کارآمدی و راهبردهای شناختی و فراشناختی رابطه معنا داری وجود دارد. و راهبردهای شناختی و فرا شناختی بر باورکارآمدی دانش آموزان تاثیر می‌گذارد.", "keywords": ["باورهای هوشی", "راهبردهای فراشناختی", "خودکارآمدی", "نیاز به خاتمه", "راهبردهای شناختی"]}
{"id": 418, "body": "هدف از انجام این تحقیق بررسی و مقایسه دوره آموزش متوسط مناطق مختلف استان آذربایجان‌غربی از نظر بودجه، نیروی انسانی و امکانات آموزشی طی سالهای برنامه اول توسعه (1368-1372) به منظور شناخت وضعیت و عملکرد دوره متوسطه نظری مناطق آموزشی استان و نیز به منظور توزیع عادلانه امکانات در بین مناطق می‌باشد. جامعه آماری این تحقیق شامل معلمان به تفکیک مدرک و جنس ، دانش‌آموزان، اعتبارات جاری، آموزشگاهها، کلاسها، آزمایشگاهها و فضای آموزشی دوره متوسطه نظری استان آذربایجان‌غربی طی سالهای برنامه پنجساله اول توسعه می‌باشد، در این تحقیق با توجه به اینکه کلیه عوامل مذکور مورد بررسی و مقایسه قرار گرفته‌اند، لذا نمونه‌گیری انجام نشده است . چون برنامه‌ریزی حرکت از وضع موجود به سوی وضع مطلوب می‌باشد، بنابراین آگاهی از روند گذشته و وضعیت فعلی نظام آموزشی ما را برای برنامه‌ریزی، تصمیم‌گیری در تعیین اهداف و اجرای برنامه‌ها و احیانا جرح و تعدیل در اهداف برنامه یاری می‌دهد. نتایج تحقیق حاضر نیز با ارائه بازخورد مناسب برنامه‌های اجرا شده استان، زمینه را برای اصلاح و بهبود برنامه‌های آموزشی در مناطق مختلف استان فراهم کرده، باعث تصمیم‌گیری‌های منطقی و احیانا توزیع عادلانه‌تر امکانات آموزشی می‌گردد. همچنین نتایج این تحقیق در برنامه‌ریزیهای آتی می‌تواند مورد استفاده قرار گیرد. -1 فرصتهای آموزشی طی سالهای برنامه اول برای هیچ یک از مناطق استان در دوره آموزش متوسطه نظری یکسان توزیع نشده است و نابرابری بین دختران در دستیابی به فرصتهای آموزشی بیشتر از پسران می‌باشد. -2 بودجه جاری مناطق، طی سالهای برنامه اول به طور متعادل توزیع نشده است . و مناطق مختلف دارای سرانه جاری متفاوتی می‌باشند. -3 امکانات آموزشی از قبل آزمایشگاه و تجهیزات مربوط به آن، کتابخانه، کلاس و فضای آموزشی دوره متوسطه نظری مناطق مختلف استان به طور متعادل توزیع نشده است . -4 نیروی انسانی دوره آموزش متوسطه طی سالهای برنامه اول به طور متعادل توزیع نشده و مناطق مختلف دارای درصدها و نسبتهای متفاوتی از لحاظ معلمان متخصص (دارای مدرک لیسانس به بالا) و غیرمتخصص (دارای مدرک دیپلم) می‌باشند. -5 عملکرد مناطق مختلف استان از لحاظ درصد قبولی در امتحانات نهائی سال چهارم متوسط نظری یکسان نبوده و نسبت قبولی دانش‌آموزان مناطق مختلف استان چه در بین دختران و چه در بین پسران دانش‌آموز در سال آخر برنامه کمتر از سال اول برنامه بوده است . -6 امکانات آموزشی (از قبیل آزمایشگاه و تجهیزات مربوط، کتابخانه و کتاب ، تراکم کلاس ، فضای آموزشی) بودجه جاری و نیروی انسانی در بین مناطق شمال و جنوب استان به طور متناسب و متعادل توزیع نشده است .", "keywords": ["آموزش متوسطه", "نیروی انسانی", "توسعه اقتصادی", "بودجه", "استان آذربایجان‌غربی"]}
{"id": 419, "body": "تحقیق  حاضر، در زمینه بررسی عوامل همدلی در قرآن و حدیث بوده است،که در آن با بررسی آیات و روایات، تحلیلی جامع و کامل از  همدلی و عوامل آن،اصول و آثار و مبانی و موانع و راهکارهایی برای حفظ و ایجاد آن صورت گرفته است.این تحقیق  از روش کتابخانه ای و اسنادی و با استناد به کتاب قرآن و کتب حدیث معتبر عوامل مختلف همدلی از جمله عوامل فرهنگی،سیاسی،مذهبی و ... را مورد بحث و بررسی قرار داده است. درابتدا در این تحقیق  با مفهوم شناسی همدلی و واژگان مترادف آن همچون الفت،محبت و مودت در قرآن و احادیث متبرکه صحبت شده است و سپس به بحث پیرامون مبانی همدلی مانند نبوت،وحدت و توحید و همچنین موانع همدلی مانند حرص و دنیا‌پرستی،بخل ورزی و تنگ نظری و اهانت و توهین دیگران و عیب جویی و عیب تراشی بحث شده است،در پایان عوامل همدلی در قرآن و احادیث نیت خیر،عمل خیر،حسن خلق،عدالت و انصاف،مهربانی و تعاون  در مورد بررسی قرار گرفته است.در نهایت محقق به این نتیجه رسیده است که همدلی بنیان اصلی و شاکله یک جامعه اسلامی است که موجب گسترش روحیه الفت و محبت‌ورزی و همچنین وحدت،همدلی و همزبانی در جامعه خواهد شد.", "keywords": ["همدلی", "مبانی همدلی", "اصول همدلی", "عوامل همدلی", "موانع همدلی"]}
{"id": 420, "body": "هدف پژوهش حاضر تبیین رابطه هوش سازمانی وساختار سازمانی با مدیریت دانش اعضای هیات علمی دانشگاه آزاد اسلامی لارستان بود.روش تحقیق نیز توصیفی از نوع همبستگی وجامعه آماری این تحقیق کلیه اعضای هیات علمی دانشگاه آزاد اسلامی لارستان بود که تعداد آنها 40نفربودند.  به دلیل ماهیت جامعه آماری از روش نمونه گیری سرشماری استفاده شد که کل جامعه آماری را شامل شد.  برای سنجش هوش سازمانی از پرسشنامه استاندارد هوش سازمانی که توسط  آلبرچت تدوین شده است استفاده شد. همچنین برای سنجش ساختار سازمانی از پرسشنامه ساختار سازمانی رابینز و برای سنجش مدیریت دانش از پرسشنامه مدیریت دانش جوزف حداد استفاده گردید. بنابراین به منظور تجزیه و تحلیل داده ها در سطح آمار توصیفی از روش های آماری میانگین وانحراف معیار و در سطح آمار استنباطی از روشهای آماری ضریب همبستگی پیرسون ورگرسیون چندگانه استفاده شد. نتایج آزمون نشان دادکه بین متغیر های هوش سازمانی با مدیریت دانش رابطه مثبت ومعناداری وجود دارد.  همچنین بین متغیر های ساختار سازمانی با مدیریت دانش رابطه معکوس ومعناداری وجود دارد.  نتایج تحقیق بیانگر این بود که متغیرهای هوش سازمانی وساختار سازمانی قابلیت پیش بینی مدیریت دانش را دارد.  نتایج نشان داد که ازبین ابعاد مختلف هوش سازمانی، سرنوشت مشترک پیش بینی کننده قوی تری برای مدیریت دانش نسبت به سایر متغیر ها می باشد و از بین ابعاد ساختار سازمانی تمرکز قابلیت پیش بینی کننده قوی تری برای مدیریت دانش دارد.   ", "keywords": ["دانشگاه آزاد اسلامی ، واحد لارستان", "هیات علمی", "ساختار سازمانی", "هوش سازمانی", "مدیریت دانش"]}
{"id": 421, "body": "هوش سازمانی به منزله پنجره پویای کسب و کار به محیط بیرون است که عملکرد سازمانی را شناسایی می کند، کارایی را افزایش می‌دهد و فرصت‌های ناشناخته را شکار می کند. هوش سازمانی با تمرکز بر درک دانش و یادگیری، موجب خلق سازمان هوشمند می‌شود. سازمانی که یاد می‌گیرد دانش را هوشمندانه مدیریت کند. دانشگاه‌ها و مراکز آموزش عالی که منبع اصلی تأمین نیروی انسانی متخصص به ‌حساب می‌آیند و به ‌تبع نیروی انسانی آن همواره باید از سلامت سازمانی لازم برخوردار باشند. بنابراین در این پژوهش تلاش شده تا تاثیر مولفه های هوش سازمانی بر سلامت سازمانی در دانشگاه کشف شود.پژوهش حاضر تحقیق کمی غیرآزمایشی از نوع همبستگی است. این پژوهش از نوع هدف، کاربردی بوده و داده‌های تحقیق کمی به‌صورت مقیاس فاصله‌ای با استفاده از پرسشنامه‌های هوش سازمانی و سلامت سازمانی به‌دست آمده است. جامعه آماری شامل 303 نفر از کارکنان قراردادی و رسمی دانشگاه آزاد اسلامی واحد چالوس می باشد. نمونه مورد مطالعه 175 نفر از کارکنان دانشگاه آزاد اسلامی واحد چالوس بر اساس نمونه‌گیری طبقه‌ای تصادفی هستند که در مطالعه شرکت کردند. ابزارهای اندازه‌گیری تحقیقات کمی به‌صورت پرسشنامه می‌باشند. یافته‌های کمی حاصل از آزمون فرضیه های فرعی نشان داد که با توجه به ضریب همبستگی بین دو متغیر های چشم انداز، سرنوشت مشترک، تمایل به تغییر، روحیه، گروه‌بندی و انسجام، کاربرد دانش، فشار عملکرد بر سلامت سازمانی برابر با 0/476،0/388، 0/566،0/600،0/665، 0/730، 0/735 می‌باشد، رابطه مثبت و معنی دار بین متغیرها و مستقیم بودن این رابطه تأیید می‌گردد. همچنین یافته‌های کمی حاصل از آزمون فرضیه فرعی اصلی نشان داد که با توجه به ضریب همبستگی بین دو متغیر هوش سازمانی و سلامت سازمانی برابر با 0/810 می‌باشد رابطه مثبت و معنی دار بین دو متغیر و مستقیم بودن این رابطه تأیید گردیده می گردد.", "keywords": ["سلامت سازمانی", "سرنوشت مشترک", "انسجام", "هوش سازمانی", "هوش سازمانی", "عمل‌کرد سازمان", "دانشگاه آزاد اسلامی ، واحد چالوس", "دانش سازمانی"]}
{"id": 422, "body": "پژوهش حاضر در صد بررسی رابطه بین هوش معنوی ،اخلاق کار اسلامی وعدالت سازمانی با فرسودگی شغلی وعملکرد شغلی در بین دبیران زن مقطع متوسطه شهرستان ارومیه می باشد.روش پژوهش توصیفی از نوع همبستگی می باشد .برای گردآوری داده ها از پرسشنامه هوش معنوی گینگ،اخلاق کار اسلامی ،عدالت سازمانی نیهوف ،فرسودگی شغلی مسلش وعملکرد شغلی ویلیام واندرسون استفاده شده است. جامعه ی آماری شامل دبیران زن مقطع متوسطه شهرستان ارومیه می باشد.", "keywords": ["عدالت سازمانی", "فرسودگی شغلی", "هوش معنوی", "اخلاق کار اسلامی", "عمل‌کرد شغلی"]}
{"id": 423, "body": "دستیابی به بالاترین سطح بهره وری ، بزرگترین آرزوی هر سازمانی است . تعهد کارکنان به عنوان یکی از مهمترین عوامل برای موفقیت و پیشبرد اهداف سازمان بوده است . کارایی نیروی انسانی متعهد همواره بر اساس محاسبات اقتصادی قابل پیش بینی نیست و عامل های متعددی کارایی افراد را در سازمان تحت تاثیر قرار می دهد که برخواسته از نیازهای برتر انسان در ابعاد اجتماعی ، احترام متقابل و خودیابی و همدلی می باشد یکی از عامل هایی که رفتار سازمانی هر فرد را به شدت تحت تاثیر قرار می دهد هوش هیجانی است . تعهد سازمانی از دیگر عواملی است که در افزایش بهره وری سازمانی تاثیر به سزایی دارد مفهوم تعهد سازمانی سه سازه متمایز را در بر می گیرد : تعهد سازمانی ، تعهد مستمر و تعهد هنجاری . متغیر مستقل هوش هیجانی و شاخص های چهارگانه آن تعنی خودآگاهی ، خود مدیریتی ، آگاهی اجتماعی و مدیریت روابط و متغیرهای وابسته تعهد سازمانی می باشد هدف کلی پژوهش حاضر شناسایی رابطه هوش هیجانی و تعهد سازمانی در کمیته امداد امام خمینی است . نمونه تحقیق حاضر از نوع تصادفی است . بر اساس جدول مورگان در حدود 270 نفر باید به عنوان نمونه انتخاب شوند . به منظور توصیف یافته ها از جداول فراوانی و همچنین نمودارهای میله ای استفاده گردید و از آزمون کلموگروف اسمیرنوف و آزمون همبستگی اسپیرمن برای تجزیه و تحلیل داده ها و آزمون فرضیه ها استفاده گردیده است . بر اساس پرسشنامه استاندارد تهیه شده رابطه متغیر مستقل هوش هیجانی و متغیر وابسته تعهد سازمانی از طریق آزمون ها مورد بررسی و سنجش قرار گرفت و ضریب همبستگی 0.998 به دست آمد که نشان می دهد میان هوش هیجانی و تعهد سازمانی رابطه معنادار وجود دارد.", "keywords": ["هوش", "کارکنان", "تعهد سازمانی", "کمیته امداد امام خمینی ( ره )", "هوش هیجانی"]}
{"id": 424, "body": "سوال اصلی این پژوهش آن است که نظریه بازگشت به خویشتن چه تأثیری در بروز انقلاب اسلامی داشته است؟ از این رو با استفاده از اسناد و مدارکی که در این حوزه وجود دارد و با روش تحلیل اسنادی تلاش شد تا به این سوال پاسخ داده شود. از جمله افرادی که در مقابله با سیل غربزدگی از معتقدین نظریه بازگشت به خویشتن بودند می‌توان، فخرالدین شادمان، علی شریعتی، جلال آل احمد و داریوش شایگان را نام برد. هر یک از این متفکرین به طریقی نظریه بازگشت به خویشن را در آثار خود  مطرح کرده‌اند. در نظر این روشنفکران با شناخت هویت خویش است که می‌توان از غرب‌ زدگی رهایی یافت. از این رو برای این پژوهش چهار سوال مطرح شده و برای پاسخ‌گویی به این سوالات  از سویی با نگاهی تاریخی  و از سوی دیگر با سیری در آرای حضرت امام خمینی و همچنین شعارها و دیوار نوشته‌های انقلابیون رجوع شده است. در بحث تاریخ به تاریخچه ورود غرب در ایران در چهار زمینه، ورود ماشین و فناوری، ورود ادبیاتا غرب، ورود نهادهای غربی و همچنین ورود اندیشه‌های غربی به کشور پرداخته‌ایم در ادامه نیز تآثیر این عوامل بر هویت مورد بحث قرار گرفته شد و در آخر نیز به تأثیر این بحران هویت و غرب‌زدگی بر وقوع انقلاب اسلامی در کلام حضرت امام و همچنین شعارها و دیوار نوشته‌های انقلابیون پرداخته‌ایم. آن‌چه می‌توان به عنوان نتیجه ذکر کرد آن‌است که در برخورد ایران و غرب آن‌چه در کشور ما بر جایی مانند یک توسعه وابسته است که باعث بحران هویت در کشور شده است. و با ورود هر انگاره‌ای از انگاره‌های تمدن غرب این وابستگی و بحران هویت بیشتر و بیشتر می‌شود.  از این رو این وابستگی و بحران هویت، از سوی باعث واکنش حضرت امام و از سویی دیگر خشم مردم را در پی داشته است و در نهایت انقلاب اسلامی به عنوان راهی برای استقلال و آزادی در مقابل غرب انتخاب شده است.", "keywords": ["انقلاب اسلامی", "بازگشت به خویشتن", "بحران هویت", "هویت ،", "غرب‌زدگی"]}
{"id": 425, "body": "هدف از این پژوهش، بررسی وضعیت عوامل سازمانی مرتبط با تسهیم دانش در بین اعضای هیات علمی دانشگاه آزاد اسلامی واحد مرودشت بوده است. روش تحقیق از نوع توصیفی- پیمایشی بوده است. جهت نمونه گیری از بین 202 نفر اعضای هیات علمی دانشگاه آزاد اسلامی واحد مرودشت به روش تصادفی ساده و با توجه به جدول مورگان 120 نفر انتخاب شدند. برای جمع آوری اطلاعات از پرسشنامه بنک(2010) با پایایی (0/97) استفاده شده است. نتایج نشان داد که: بر اساس جنسیت، اساتید مرد دارای سابقه کار بیشتری می باشند. بر اساس تحصیلات، اساتید با مدرک دکتری از سابقه بیشتری برخوردار می باشند. هیئت علمی دانشگاه در همه ابعاد پاداش بیرونی، پاداش درونی، زمان و میزان تلاش، آموزش تسهیم دانش، ابزارهای تسهیم دانش، ساختار سازمانی، حمایت مافوق، حمایت همکاران و رفتار تسهیم دانش دارای نقطه قوت می باشند. اما بین متوسط مولفه های عوامل سازمانی مرتبط با تسهیم دانش هیات علمی زن و مرد تفاوت معناداری وجود ندارد. همچنین بین متوسط مولفه های عوامل سازمانی مرتبط با تسهیم دانش هیات علمی با مدرک تحصیلی کارشناسی ارشد و دکتری تفاوت معنی داری وجود ندارد.", "keywords": ["آموزش عالی", "تسهیم دانش", "دانشگاه آزاد اسلامی واحد مرودشت", "عوامل سازمانی", "پاداش", "ساختار سازمانی", "عوامل سازمانی", "هیات علمی", "حمایت عاطفی"]}
{"id": 426, "body": "مشارکت در طول ادوار مختلف با مردم بوده و تقریبا از زمانیکه انسان به اجتماع زندگی کردن روی آورد، مشارکت نیز به عنوان عنصر لاینفک انسانها درآمد و در سراسر روزگار راه تکامل را پیمود تا جائیکه مردم امروزه در تعیین سرنوشت خویش دخالتی آگاهانه و واقعی دارند، به ویژه در دهه های اخیر اهمیت مشارکت مردم در امور سیاسی، اقتصادی و اجتماعی معنایی تازه یافته است. این اهمیت در درجه اول ناشی از رشد و پیچیدگی جوامع روزگار ماست، به تبع این تغییر و تحول، سازمانها نیز که قسمتی از جوامع می باشند به سوی پیچیدگی و گستردگی قدم برداشته اند و از طرفی نیز برای پاسخگویی به این تغییر و تحول رو به سوی مدیریت مشارکتی ‌‌(Participative Management)‌‌ آورده اند تا بتوانند از ایده ها، نظرات و ابتکارات کارکنان در اداره امور سازمان استفاده کنند. در این راستا بسیاری از سازمانها موفقیت چشمگیری به دست آورده اند.مشارکت و مشورت، نظرجویی و رایزنی در فرهنگ غنی اسلامی و تاریخ کهن ایرانی نیز جایگاهی بس بالا و رفیع دارد و به مدد بکارگیری این شیوه در مدیریت و تصمیم گیری است که می توان کارها را به روش دست انجام داد و از میان راههای مختلف راه اصلی را برگزید و با یاری جستن از مشارکت و مشورت است که مخاطرات تصمیم گیری کاهش یافته، ضمانت اجرایی تصمیمات افزایش یافته، دامنه بصیری و آگاهی مشورت کننده گسترده تر شده و روحیه کاری تقویت می گردد.سیستم پیشنهادات اولین برنامه و شاید بتوان گفت که مهمترین برنامه مدیریت از راه مشارکت می باشد، به راههای اخذ پیشنهادات کارکنان در سازمان و نحوه ارزیابی و اعطای پاداش مناسب به پیشنهادات پذیرفته شده می پردازد. بر اساس این سیستم که با انگیزه اعتلای روحیه تعاون و همکاری کارکنان و همچنین ایجاد احساس مسئولیت آنان در مشارکت در سرنوشت سازمان است، کلیه کارکنان ازعالی ترین رده سازمانی تا پایین ترین سطح آن می توانند پیشنهادات، نظرات، ایده ها و ابتکارات خود را برای رفع مشکلات و نارسائیهای موجود در روند کارهای سازان خویش ارائه دهند در این سیستم پیشنهاد دهندگان بر طبق ضوابط خاصی مورد تشویق قرار می گیرند.پایان نامه حاضر به منظور طراحی این سیستم نوین مدیریتی در وزارت جهاد سازندگی انجام می شود چرا که تا کنون سیستم پیشنهادات مناسب نظام اداری ایران طراحی نگردیده و آنچه که بوده بیشتر در نظام تولیدی و صنعتی و بعضا خدماتی بوده است. از سوی دیگر باید به این نکته اشاره کرد که نهاد جهاد سازندگی در ابتدای تاسیس به صورت شورایی بود که رفته رفته این حالت را از دست داد و به صورت فعلی درآمد. انتظار می رود طرح این مساله علاوه بر آنکه برای نهاد مقدس جهاد سازندگی مفید فایده خواهد بود، سازمانهای اداری و دولتی دیگر هم بتوانند از نتایج این پایان نامه بهره مند شوند. انشا الله", "keywords": ["بهینه‌سازی", "مدیریت مشارکتی", "سیستم پیشنهادات", "طراحی", "وزارت جهاد سازندگی"]}
{"id": 427, "body": "چکیده: مساله این رساله نهادینه نشدن وفاق نخبگان سیاسی در جمهوری اسلامی ایران است. وفاق نخبگان سیاسی در این متن به معنای توافق نخبگان گروه‌های مختلف سیاسی بر سر ارزشها و آرمانهای مشترک، قواعد و هنجارهای مستقر، نهادهای مجری آن قوانین که همراه با احساس وحدت و هویت در بین گروه‌های مذکور است به کار رفته است. شواهد نشان می‌دهد که علی‌رغم گذشت بیش از 30 سال از پیروزی انقلاب اسلامی، وفاق میان نخبگان سیاسی نهادینه نشده است. بر این اساس سوال رساله اینگونه مطرح شده که چرا وفاق میان نخبگان سیاسی در جمهوری اسلامی ایران نهادینه نشده است؟بر مبنای رهیافت عقلانیت انتقادی، پاسخ به این سوال ابتدا در ادبیات نظری جستجو گردید. در این راستا تئوریهای مکتب قرارداد اجتماعی، نظریات جامعه‌شناسان کلاسیک(آگوست کنت، دورکیم، پارسونز) و نظریات جامعه‌شناسان متاخر(هابرماس، هیگلی، برتون، مته‌ای، چلبی، بشیریه و ونهانن) مورد مطالعه و بررسی قرار گرفت و از طریق مطالعه انتقادی این نظریات مدل نظری پژوهش ارائه گردید. براساس این مدل نظری استدلال شده است که وفاق نخبگان سیاسی تابع ترکیب علی فرهنگ سیاسی دموکراتیک و کنش ارتباطی نخبگان سیاسی است.نوع پژوهش کمی و به روش پیمایش اجتماعی فازی انجام گردیده است. جمعیت آماری پژوهش شامل نخبگان سیاسی درون حکومت (اصولگرا و اصلاح‌طلب) است که با روش نمونه‌گیری قضاوتی و بر مبنای جدول مورگان تعداد 412 نفر از نخبگان دو جناح انتخاب گردیدند(50.7% اصولگرا و 49% اصلاح‌طلب) جمع‌آوری داده‌ها با ابزار پرسشنامه و از طریق مصاحبه حضوری با نخبگان سیاسی انجام شده است. تحلیل داده‌ها در سطح توصیفی با رویکرد فازی و با بهره‌گیری از تکنیکهای جداول توزیع درصدی، درصدهای فراوانی انجام شده و در سطح تبیینی از تکنیک تحلیل رگرسیون و تحلیل مسیر استفاده شده است.یافته‌های تجربی در سطح توصیفی دلالت بر آن دارد که بین نخبگان سیاسی اصولگرا و اصلاح‌طلب درخصوص ارزشهای سیاسی، هنجارهای سیاسی و عملکرد نهادهای اجرایی تفاوت معناداری وجود دارد. همچنین نخبگان سیاسی هر دو گروه عمدتاً غیرعضو در مجموعه وفاق عاطفی هستند. نتایج تبیینی حکایت از آن دارد که فرهنگ سیاسی دموکراتیک از طریق افزایش بعد روابطی کنش ارتباطی باعث افزایش وفاق نخبگان سیاسی می‌شود.در پایان پیشنهاد گردیده است که جهت تقویت وفاق نخبگان سیاسی باید تعامل و ارتباط نخبگان سیاسی افزایش یابد، فضای گفتگوی نقادانه در جامعه تقویت شود و فرهنگ سیاسی دموکراتیک در سطح فردی و سطح نظام سیاسی نیز توسعه یابد. یافته‌های پژوهش نشان می‌دهد که دستگاه نظری این پژوهش صرفاً توانسته است 14 درصد واریانس وفاق نخبگان سیاسی را تبیین کند، واریانس پسمانده مربوط به عواملی می‌شود که در این پژوهش حضور ندارند. لذا پیشنهاد گردیده تا مطالعه درخصوص وفاق نخبگان سیاسی با متغیرهای جدید توسط محققان ادامه یابد.واژگان‌کلیدی: وفاق، نخبه سیاسی، فرهنگ سیاسی دموکراتیک، وفاق ارزشی، وفاق هنجاری، وفاق عاطفی، وفاق اجرایی", "keywords": ["اتفاق نظر", "وفاق", "نخبه سیاسی", "کنش ارتباطی", "جمهوری اسلامی ایران", "فرهنگ سیاسی", "نخبگان سیاسی", "فرهنگ سیاسی دموکراتیک"]}
{"id": 428, "body": "نهاد عبادی، اقتصادی و اجتماعی وقف ازجمله نهادهای حقوق اسلامی است که از اهمیت بسیاری برخوردار است. درواقع، در طول تاریخ نهاد وقف یکی از وسایل عمومی شدن مالکیت خصوصی، توزیع عادلانه ثروت، حفظ میراث فرهنگی و شعائر مذهبی و همچنین باقی گذاردن صالحات بوده است. این سنت نیازمند توجه بیشتر و روزآمد کردن احکام آن بر اساس تحولات جامعه و پیشرفت‌های بشری است؛ زیرا با بروز مسائل مستحدثه ای همچون سهام شرکت‌ها می‌توان دایره شمول موقوفات را گسترش داد؛ چراکه در عصر حاضر سرمایه به سمت شرکت‌ها، بازار سرمایه و پول نقد هدایت‌شده و عدم امکان وقف این قبیل اموال باعث عدم جذب چنین سرمایه‌هایی می‌گردد؛ بنابراین، مشروعیت وقف پول، سهام و سایر اوراق بهادار اسلامی زمینه را برای امکان وقف افراد کم‌درآمد نیز فراهم می‌کند. لذا باوجودی که در وقف سنتی ادبیات وسیعی شکل‌گرفته؛ پیرامون وقف اوراق بهادار که یکی از مصادیق بارز آن اوراق سهام است، مطالعات زیادی انجام‌نشده است. پایان‌نامه پیش رو به بررسی فقهی و حقوقی وقف سهام شرکت‌ها می‌پردازد؛ بر این اساس ابتدا مفاهیم و مبانی وقف سهام شرکت‌ها و مباحث مرتبط تبیین گردیده و سپس شرایط و آثار وقف سهام مورد کنکاش قرارگرفته است. در این خصوص بین فقها و حقوق‌دانان اختلاف‌نظر وجود دارد به‌گونه‌ای که برخی وقف سهام را مجاز دانسته و عده‌ای دیگر عقیده بر بطلان چنین وقفی دارند. با واکاوی دقیق شرایط مال موقوفه ازجمله عین معین بودن، انتفاع با بقای عین و قابلیت قبض این نتیجه حاصل می‌شود که با توجه به شرایط و آثار وقف در مورد شرکت‌های تجاری امکان وقف سهام وجود دارد.", "keywords": ["وقف سهام", "اوراق بهادار اسلامی", "وقف", "سهام شرکت‌ها"]}
{"id": 429, "body": "یکی از موضوعات اصلی و اساسی در نظام سیاسی اسلام، رهبری مستمر جامعه اسلامی است که پس از رحلت پیامبر اکرم صَلَّی اللهُ عَلَیْهِ وَ آلِه به پیشوایان معصوم عَلَیْهِ السَّلام ، و در عصر غیبت، به وسیله نصب عام با همان اختیارات و وظایف به ولی فقیه عادل سپرده شده است که از آن به «ولایت مطلقه فقیه» تعبیر می‌شود. «ولایت مطلقه فقیه» به عنوان مهم‌ترین و اصلی‌ترین نهاد نظام جمهوری اسلامی ایران، در اعمال مستقیم و غیر‌‌‌مستقیم قدرت سیاسی نقش بسیار مهمی را بر عهده دارد. هر چند اصل «ولایت مطلقه فقیه» از سابقه‌ای طولانی برخوردار است و سخنان فقیهان در جای‌جای نوشتارهای فقهی آنان به روشنی نشان می‌دهد که بحث ولایت فقیه، پدیده‌ی جدیدی نبوده و در دوره‌های گذشته تاریخ اسلام و تشیّع، در کانون دقت و بررسی عالمان و فقیهان اسلامی قرار گرفته است اما لفظ «مطلقه» همواره تفاسیر و برداشت‌های مختلفی را به دنبال داشته است. هدف اصلی پژوهش حاضر این است که مفهوم «اطلاق» را در «ولایت مطلقه فقیه» با تبیین دیدگاه امام خمینی (ره) و قانون اساسی جمهوری اسلامی ایران مورد بررسی قرار دهد. در این پژوهش از روش توصیفی استفاده شده و نتیجه‌ای که حاصل شد این است که بین لفظ «اطلاق» و مفهوم «مصلحت عمومی» رابطه‌ی تنگاتنگی وجود دارد و منظور از لفظ «اطلاق» در «ولایت مطلقه فقیه» اختیارات حکومتی است که در شرایط اضطراری به نفع سعادت و حقوق عمومی جامعه اعمال می‌شود.", "keywords": ["ولایت مطلقه فقیه", "ولایت مطلقه", "ولایت فقیه", "امام خمینی ( ره )", "قدرت سیاسی", "قانون اساسی", "خمینی ، روح‌الله ، رهبر انقلاب و بنیان‌گذار جمهوری اسلامی ایران", "اطلاق", "جمهوری اسلامی ایران"]}
{"id": 430, "body": "مسئله ولایت و ختم ولایت، از جمله محورها وابواب اصلی عرفان اسلامی است که مورد توجه خاص فحول و بزرگان از عرفا قرار داشته و دارد. موضوع ولایت، افقی است که تمامی عرفان نظری با همه وسعت و عمقش را دربرگرفته و دریچه ایست پیش روی سالکان حقیقت تا از طریق آن به کمال حیقیقی خود دست یابند. به عبارت دیگر، هرگاه که سخن از ولایت به میان می آید ناگزیریم تا از تمامی ابواب عرفان، چه نظری و چه عملی به بحث بپردازیم، بنابراین می توان گفت که ولایت، آینه تمام نمای عرفان است و در نتیجه، سخن گفتن از آن با تمام گستره اش، نیازمند تسلّط بر تمامی مباحث عرفان عملی و نظری است. در میان بزرگان و اکابر عرفان بعد از ابن عربی، که عمدتاً شارحان وی محسوب میگردند، شخصیتی چون حکیم صهبا است که می تواند با تسلط فوق العاده اش بر مبانی عرفانی ابن عربی، و نیز روش محققانه اش در طرحِ موضوعات و مسائل حکمی و عرفانی، که برگرفته از روح الهی وی و نیز زبان خاص شارحان صدرایی است، به بیان مسئله ولایت در تمامی ابعاد و عمق آن بپردازد.  آن چیزی که نگارنده را بر آن داشت تا به کنکاش مبانی و آراء حکیم صهبا بپردازد، نوع نگرش وی به موضوع ختم ولایت از دیدگاه ابن عربی است.در نگرش شارحان ابن عربی در این مسأله مهم که مرادِ محی الدین از خاتم الأولیاء چیست و شخص خاتم الأولیا چه کسی است، اختلاف نظر وجود داشته و تقریر های گوناگونی از آن عرضه شده است، زیرا وی در آثارخویش، مصداقاً افراد مختلفی را به عنوان خاتم ولایت معرفی نموده است. در میان شارحان وی تنها حکیم متأله آقا محمدرضا قمشه ای(مشهور به حکیم صهبا) (1234-1306ق.) توانسته است با طرحِ تقریری ابتکاری و بیانی نوآورانه، ارائه دهنده نوعی خوانش از دیدگاه ابن عربی در موضوع ختم ولایت باشد که در آن  مراد ابن عربی از چیستی و کیستی خاتم ولایت را به خوبی تبیین کرده باشد.", "keywords": ["ختم ولایت", "خاتم الاولیائ", "ابن عربی", "حقیقت محمدیه", "ولایت", "حکیم صهبا"]}
{"id": 431, "body": "در پژوهش حاضر تلاشمی شود که ابتدا  نظریه های توسعه همکاری در روابط بین الملل بیان شود. سپس سیاست خارجی جمهوری اسلامی ایران  نسبت به آمریکای لاتین مورد بحثقرار گیرد. در ادامه روابط جمهوری اسلامی ایران  و آمریکا قبل و بعد از پیروزی انقلاب اسلامی با توجه به سیاستایران در زمینه  سلاحهای کشتار جمعی، صلح خاورمیانه و حقوق بشر مورد بررسی قرارمی گیرد. آنگاه با معرفی منطقه آمریکای لاتین و برخی از کشورهای این منطقه، اهمیت منطقه و تمدنهای موجود در آن و توانمندیهای برخی از کشورهای آن بررسیمی شود. و نقاط اشتراک کشورهای منطقه آمریکای لاتین که عامل نزدیکی و تا حدودی هم سویی با سیاستهای جمهوری اسلامی ایران شده و همچنین روابط ایران و کشور ونزوئلا مورد بررسی قرار می گیرد. به نظر میرسد جهت گیری جمهوری اسلامی ایران جهت گسترش و تعمیق روابط با برخی کشورهای منطقه آمریکای لاتین با توجه به داشتن یک بهانه مشترک مانند مخالفت با آمریکا از یک طرف و تهدید زدائی از مناطق پیرامونی جمهوری اسلامی ایران از طرف دیگر، قابل توجه باشد، از دیگر سو با گسترش مناسبات کشورها در سطح جهانی و نیازهای متقابل در جهات مختلف و تأثیر روابط ایران با کشورهای منطقه آمریکای لاتین در جبران انزوا و تحریم های ایران ، عوامل محرک دیگری برای بست و توسعه این روابط بوده است. پژوهش حاضر به روش توصیفی تحلیل می شودکه طی آن زمینه ها، شرایط و علل گسترش روابط ایران با آمریکای لاتین مورد بررسی قرار می گیرد و سپس منافع متقابل ایران و کشورهای منطقه آمریکای لاتین  بیان میشود و در آخر پیشنهاداتی جهت گسترش این روابط ارائه می گردد.", "keywords": ["سیاست خارجی", "ونزوئلا", "سیاست خارجی", "حقوق‌بشر", "روابط بین‌المللی", "لیبرالیسم", "خاورمیانه", "آمریکای لاتین", "جمهوری اسلامی ایران"]}
{"id": 432, "body": "هدف: هدف اصلی این پژوهش تعیین رابطه ویژگی های شخصیتی، تعهد سازمانی با رضایت شغلی کارکنان کمیته امداد امام خمینی (ره) شهر تهران بود. روش: پژوهش حاضر توصیفی از نوع همبستگی است. جامعه آماری شامل کلیه ی کارکنان کمیته امداد امام خمینی (ره) شهر تهران بود. تعداد 103 نفر از جامعه مذکور به صورت در دسترس انتخاب شدند. ابزارهای پژوهش شامل پرسشنامه های شخصیتی نئو کاستا و مک کری (1992)، تعهد سازمانی آلن و مایر (1990) و رضایت شغلی مینه سوتا (1967) بود. داده های به دست آمده به وسیله نرم افزار SPSS و با استفاده از تحلیل همبستگی پیرسون و تحلیل رگرسیون مورد تجزیه و تحلیل قرار گرفت. یافته ها: نتایج حاصل از تحلیل همبستگی پیرسون نشان داد که ضرایب همبستگی بین ویژگی های انعطاف پذیری، مسئولیت پذیری، برون گرایی و دلپذیری با رضایت شغلی کارکنان به ترتیب برابر با 68/0، 72/0، 60/0، 48/0 است. ضرایب همبستگی بین تعهد مستمر، تعهد عاطفی و تعهد هنجاری با رضایت شغلی کارکنان به ترتیب برابر با 71/0، 50/0، 69/0 است. همچنین، متغیر ویژگی های شخصیتی با ضریبی معادل 42/0 و تعهد سازمانی با ضریبی معادل 35/0 در معادله رگرسیون قادر هستند تا واریانس رضایت شغلی را پیش‌بینی کند. بحث و نتیجه گیری: با توجه به نتایج پژوهش، هر چه سازمان ها به ویژگی های شخصیتی افراد توجه بیشتری داشته و محیطی که افراد احساس تعهد و پایبندی بیشتری به سازمان داشته باشند، فراهم نمایند، می تواند زمینه را برای ایجاد عملکرد بهتر کارکنان و در نتیجه بهروری بالاتر در سازمان فراهم نمود.", "keywords": ["تعهد سازمانی", "کارکنان کمیته امداد امام خمینی ( ره )", "رضایت شغلی", "ویژگی‌های شخصیتی"]}
{"id": 433, "body": "چکیدهاداره صحیح جامعه اسلامی، در گرو رعایت و پایبندی مدیران  به تقوای الهی می‌باشد. چنانچه بین ویژگی‌های مدیران با انتظارات کارکنان تناسب و سازگاری باشد، رضایت شغلی حاصل می‌شود.  می‌توان به صراحت بیان کرد که اگر کارکنان و مدیران در مسئولیت خود تقوی را اساس کار خود قرار دهند، سازمان‌ها پیوسته عملکرد مطلوب خواهند داشت. هدف اصلی این پژوهش، بررسی ویژگی های مدیران از دیدگاه امام علی (ع) و رابطه آن با رضایت شغلی کارکنان می‌باشد. به عبارت دیگر، این پژوهش درصدد است علاوه بر عرضه ابعاد و شاخص‌های یک مدیر اسلامی از دیدگاه نهج البلاغه به بررسی رابطه میان این ابعاد و رضایت شغلی جامعه مورد مطالعه بپردازد.  این پژوهش از لحاظ ماهیت و روش،  توصیفی ـ پیمایشی و از لحاظ هدف نیز کاربردی می‌باشد. داده‌های مورد نیاز از طریق پرسشنامه محقق ساخته جمع‌آوری،  اعتبار محتوای پرسشنامه با نظر خبرگان و اعتبار سازه با استفاده از تحلیل عاملی تأییدی و شاخص  KMO تأیید گردید. پایایی گویه نیز به روش آلفای کرونباخ محاسبه و تأیید شد.پرسشنامه‌ها به تناسب بین کارکنان و مدیران هر سازمان توزیع گردید.جامعه آماری پژوهش شامل مدیران و کارکنان سازمان‌های دولتی شهرستان خوی می‌باشد که تعداد آنها 8500 برآورد گردید. از روش نمونه‌گیری جدول مورگان برای تعیین حجم نمونه استفاده شده است، حجم نمونه با توجه به جدول مورگان برای این پژوهش 367  نفر به دست آمد. همچنین در این تحقیق،  تحلیل معادلات ساختاری با استفاده از نرم افزار‌های LISREL8.8 و SPSS انجام گرفته است. یافته‌های حاصل از تجزیه و تحلیل آماری پژوهش نشان می‌دهد که ویژگی‌های مدیران از دیدگاه امام علی (ع) تاثیر مثبت و معناداری بر رضایت کارکنان دارد. یافته‌های کمی نتیجه آزمون همبستگی پیرسون نشان داد که ویژگی‌های مکتبی 375/0 با رضایت شغلی کارکنان به صورت معناداری در ارتباط است. همچنین ویژگی‌های ارزشی 342/0 با رضایت شغلی کارکنان ارتباط معنادرای دارد. فرضیه فرعی سوم نیز تایید شد. یعنی ویژگی تخصصی 642/0 با رضایت شغلی کارکنان ارتباط معناداری دارد. همانطور که نتایج نشان می‌دهد ویژگی تخصصی مدیران از دیدگاه امام علی (ع) بیشترین همبستگی را با رضایت شغلی کارکنان دارد.", "keywords": ["ویژگی‌های مکتبی", "ویژگی‌های مدیران", "رضایت شغلی", "ویژگی‌های تخصصی", "ویژگی‌های ارزشی"]}
{"id": 434, "body": "اداره صحیح جامعه اسلامی، در گرو رعایت و پایبندی مدیران  به تقوای الهی می‌باشد. چنانچه بین ویژگی‌های مدیران با انتظارات کارکنان تناسب و سازگاری باشد، رضایت شغلی حاصل می‌شود.  می‌توان به صراحت بیان کرد که اگر کارکنان و مدیران در مسئولیت خود تقوی را اساس کار خود قرار دهند، سازمان‌ها پیوسته عملکرد مطلوب خواهند داشت. هدف اصلی این پژوهش، بررسی ویژگی های مدیران از دیدگاه امام علی (ع) و رابطه آن با رضایت شغلی کارکنان می‌باشد. به عبارت دیگر، این پژوهش درصدد است علاوه بر عرضه ابعاد و شاخص‌های یک مدیر اسلامی از دیدگاه نهج البلاغه به بررسی رابطه میان این ابعاد و رضایت شغلی جامعه مورد مطالعه بپردازد.  این پژوهش از لحاظ ماهیت و روش،  توصیفی ـ پیمایشی و از لحاظ هدف نیز کاربردی می‌باشد. داده‌های مورد نیاز از طریق پرسشنامه محقق ساخته جمع‌آوری،  اعتبار محتوای پرسشنامه با نظر خبرگان و اعتبار سازه با استفاده از تحلیل عاملی تأییدی و شاخص  KMO تأیید گردید. پایایی گویه نیز به روش آلفای کرونباخ محاسبه و تأیید شد.پرسشنامه‌ها به تناسب بین کارکنان و مدیران هر سازمان توزیع گردید.جامعه آماری پژوهش شامل مدیران و کارکنان سازمان‌های دولتی شهرستان خوی است که تعداد آنها 8500 نفر می باشد. از روش نمونه‌گیری جدول مورگان برای تعیین حجم نمونه استفاده شده است، حجم نمونه با توجه به جدول مورگان برای این پژوهش 367  نفر به دست آمد. همچنین در این تحقیق،  تحلیل معادلات ساختاری با استفاده از نرم افزار‌های LISREL8.8 و SPSS انجام گرفته است. یافته‌های حاصل از تجزیه و تحلیل آماری پژوهش نشان می‌دهد که ویژگی‌های مدیران از دیدگاه امام علی (ع) تاثیر مثبت و معناداری بر رضایت کارکنان دارد. یافته‌های کمی نتیجه آزمون همبستگی پیرسون نشان داد که ویژگی‌های مکتبی 375/0 با رضایت شغلی کارکنان به صورت معناداری در ارتباط است. همچنین ویژگی‌های ارزشی 342/0 با رضایت شغلی کارکنان ارتباط معنادرای دارد. فرضیه فرعی سوم نیز تایید شد. یعنی ویژگی تخصصی 642/0 با رضایت شغلی کارکنان ارتباط معناداری دارد. همانطور که نتایج نشان می‌دهد ویژگی تخصصی مدیران از دیدگاه امام علی (ع) بیشترین همبستگی را با رضایت شغلی کارکنان دارد.", "keywords": ["ویژگی‌های مدیران", "ویژگی‌های مکتبی", "رضایت شغلی", "ویژگی‌های ارزشی", "ویژگی‌های تخصصی"]}
{"id": 435, "body": "در دورانی که در غرب، دین و اعتبار کتاب مقدس توسط افرادی مانند جان لاک، دیوید هیوم و... زیر سوال رفت و بیان شد که هرآن‌چه که به تجربه درنیاید اصالت ندارد، افرادی مانند ویلیام جیمز پیدا شدند و به دفاع از دین و وجود خدا پرداختند. جیمز به بسط و گسترش نظریه تجربه دینی و تاثیر آن بر انسان در حوزه روان شناسی دین اقدام کرد. ویلیام جیمز که به فلسفه هم علاقه داشت، مانند برخی از هم‌عصران خود به پراگماتیسم روی آورد. وی معتقد است که دین برای افرادی که به آن معتقدند، دارای ثمرات ارزشمندی چون صبر، توکل، خلوص، احساس شادی و شعف، شهامت و مهر و محبت به دیگران و... است و در مجموع آرامش را برای انسان به همراه دارد. روش کار این تحقیق، کتابخانه‌ای است و بیشتر مباحث مطرح در آن مربوط به جیمز است و  کتاب‌های وی بیشترین کاربرد را در این اثر داشته است. با توجه به دیدگاهی که جیمز به دین دارد و بیان نظریات وی در باب تجربه دینی، این پرسش مطرح است که آیا تجربه دینی برای دیگران و یا حتی خود شخص صاحب تجربه دارای اعتبار است و فرد در تشخیص الهی یا شیطانی بودن تجربه‌ای که داشته، دچار اشتباه نمی‌شود؟ و اگر تجربه دینی زیر سوال رود، وجود خدا و دین و آرامشی که از منطر جیمز به همراه آن می‌آید زیر سوال می‌رود. گرچه دیدگاه جیمز برپایه اعتقادات دین خود و تفکرات مردمان جامعه اوست و به طور کلی قابل تعمیم به دیگر ادیان و جوامع نیست.", "keywords": ["پراگماتیسم", "روان‌شناسی دین", "ویلیام جیمز", "تجربه دینی"]}
{"id": 436, "body": "امروزه بهره وری و عملکرد سازمانی به طور روزافزون به نتایج و پیامدهای رفتار و عملکرد جمعی بستگی دارد . با این رویکرد در این پژوهش تلاش شده است تا کارایی و بهرو وری سازمانی سازمان فرهنگ و ارتباطات اسلامی با روش کارت امتیازی متوازن بررسی گردیده و مورد سنجش واقع شود . این روش دارای 4 محور اصلی مالی ، فرایندها درون سازمانی ، رضایت مراجعین و توسعه و رشد سازمان است . این پژوهش از نوع توصیفی ، پیمایشی است و برای تعیین جامعه آماری از روش نمونه گیری تصادفی ساده استفاده شده است سه پرسشنامه برای سنجش عملکرد ارائه گردید که شش فرضیه مطرح و فرضیات اول ، دوم و سوم برای سنجش مطلوبیت در ابعاد رضایت مراجعین - رشد و  یادگیری و فرایندهای داخلی و در سه فرضیه بعدی ابعاد مذکور برای سنجش متوازن با  استفاده از آزمون T دو نمونه ای مستقل با کمک SPSS مورد تحلیل قرار گرفت . بر اساس نتایج بدست آمده عملکرد سازمان در دو بعد رشد و یادگیری و فرایندهای داخلی متوازن و در بعد رضایت مشتری غیر متوازن و یا نسبت به دو بعد دیگر نامتوازن است و میزان مطلوبیت در سه فرضیه (1و2و3) بالای متوسط است لیکن به بعد مراجعین نسبت به بعد دیگر کمتر اهمیت داده شده است .", "keywords": ["ارزیابی عمل‌کرد", "رضایت مشتری", "رضایت مراجعین", "کارت امتیازی متوازن", "فرایندهای داخلی", "سازمان فرهنگ و ارتباطات اسلامی", "عمل‌کرد سازمان", "رشد و یادگیری"]}
{"id": 437, "body": "هدف از تحقیق حاضر نقش کارکردهای توسعه منابع انسانی در توسعه اخلاق حرفه ای کارکنان دانشگاه آزاد اسلامی واحد اردبیل می باشد. از لحاظ هدف تحقیق از نوع کاربردی، از لحاظ نوع روش، توصیفی و همبستگی می‌باشد و از لحاظ روش گردآوری اطلاعات روش تحقیق مورد نظر میدانی است.جامعه آماری تحقیق حاضر را کلیه کارکنان دانشگاه آزاد اسلامی واحد اردبیل تشکیل     می دهند که تعداد آنها برابر 300 نفر می باشد.  برای تعیین حجم نمونه از جدول مورگان استفاده شد و تعداد نمونه آماری برابر 169 نفر بدست آمد که با روش تصادفی ساده انتخاب شدند و در نهایت تعداد 157 پرسشنامه بازگشت داده شد.  به منظورگردآوری داده های موردنیاز،از پرسشنامه ی استاندارد اخلاق حرفه ای توسط پرسشنامه ی بر اساس مدل کادوزیر (2002) و پرسشنامه محقق ساخته کارکردهای منابع انسانی استفاده شد. داده ها با نرم افزار SPSS  پردازش و تجزیه و تحلیل شده است و برای تحلیل فرضیات از ضریب رگرسیون تک متغیره و چند متغیره استفاده شده است. نتایج تحقیق نشان می دهد که کارکردهای منابع انسانی در توسعه اخلاق حرفه ای نقش مثبت معنی دار دارد. همچنین ضریب بتا نشان می دهد که کارکردهای منابع انسانی 60/0 از تغییرات توسعه اخلاق حرفه ای را پیش بینی می کند. همچنین نتایج رگرسیون چندگانه نشان می دهد که از بین ابعاد کارکردهای منابع انسانی، بعد خلاقیتی 47/0، بعد رفتاری 25/0، بعد شغلی 30/0 و بعد فکری 32/0 از تغییرات توسعه اخلاق حرفه ای را پیش بینی می کند و بعد ادراکی و بعد نگرشی تاثیر معنی داری بر توسعه اخلاق حرفه ای ندارد", "keywords": ["توسعه اخلاق حرفه‌ای", "منابع انسانی", "کارکردهای توسعه", "دانشگاه آزاد اسلامی"]}
{"id": 438, "body": "در سال‌های اخیر، رفتار شهروندی سازمانی به ‌عنوان رفتارهای فرانقشی کارکنان، به‌ دلیل اثرات قابل توجهی که بر اثربخشی و موفقیت سازمانی داشته‌اند، بسیار مورد توجه قرار گرفته‌اند. هویت سازمانی یکی از عوامل مهمی است که می‌تواند بر بهبود رفتارهای شهروندی سازمانی کارکنان نقش داشته باشد. در پژوهش حاضر تلاش شد وضعیت هویت سازمانی در دانشگاه علوم اسلامی رضوی و دانشگاه خیام مشهد و رابطه آن-ها با رفتار شهروندی سازمانی مورد بررسی قرار گیرد. پژوهش از نوع کمی و با روش همبستگی انجام شد. جامعه مورد مطالعه در این پژوهش را کارکنان رسمی، پیمانی، قراردادی دانشگاه علوم اسلامی رضوی و دانشگاه خیام در سال تحصیلی 90-89 در بر می‌گرفت که تعداد آنها در دانشگاه علوم اسلامی رضوی 75 نفر و در دانشگاه خیام مشهد 50 نفر بود. این افراد به روش سرشماری انتخاب شدند. برای جمع‌آوری اطلاعات از دو پرسشنامه هویت سازمانی چنی (1982) و رفتار شهروندی سازمانی پودساکف و همکاران (2000) استفاده شد. پایایی و روایی پرسشنامه هویت سازمانی با استفاده از ضریب آلفای کرانباخ و نظر اساتید و محققان رشته مدیریت مورد تایید قرار گرفت. پایایی پرسشنامه رفتار شهروندی سازمانی نیز به روش آلفای کرانباخ و روایی سازه تایید شد. برای تجزیه و تحلیل داده‌ها از آزمون‌های آماری مقایسه میانگین با یک ارزش ثابت، همبستگی پیرسون، مقایسه دو میانگین مستقل و آنوا استفاده شد. تجزیه و تحلیل داده‌ها نشان داد که بین هویت سازمانی و رفتار شهروندی سازمانی رابطه معنادار وجود دارد. همچنین  وضعیت رفتار شهروندی سازمانی و هویت سازمانی در هر دو دانشگاه در سطح بالایی است. میزان رفتار شهروندی سازمانی و هویت سازمانی بین کارکنان دو دانشگاه از تفاوت معنی‌دار برخوردار بود به نحوی که میانگین رفتار شهروندی سازمانی و هویت سازمانی دانشگاه علوم اسلامی رضوی بالاتر از دانشگاه غیردولتی خیام بود.", "keywords": ["کارکنان", "دانشگاه علوم اسلامی رضوی", "دانشگاه خیام مشهد", "هویت سازمانی", "رفتار شهروندی سازمانی", "هویت سازمانی"]}
{"id": 439, "body": "پژوهش در باب روایاتِ دال بر «کتاب جدید»، «حکم داودی» و «امدادهای غیبی فراوان»ِ مهدوی، پاسخگویی به یکی از اساسی ترین شبهاتِ معاندانِ شیعه در زمینه مسایلِ مهدویت محسوب می شود. این پایان نامه با روش کتابخانه ای در گردآوریِ مطالب، شیوه اسنادی در نقلِ دیدگاه ها و روش تحلیلی در بررسیِ داده ها، سه دسته روایاتِ شیعیِ یاد شده را به نحوی مجزا مورد بررسی قرار داده است و به دنبال پاسخگویی به این پرسش ها بوده است که: 1) سازگاریِ هر یک از دسته روایاتِ نامبرده با سنت نبوی&#61537; چگونه اثبات می شود؟ 2) رابطه هر یک از دسته روایاتِ نامبرده با عدالت گستریِ امام مهدی &#61542;در زمان ظهور چیست؟ و به این نتایج دست یافته است: 1) در احادیثِ «کتاب جدید»، مخالفان در تفسیرِ واژه «کتاب» به «کتاب آسمانی» ، و در احادیثِ «حکم داودی»، مخالفان در تفسیرِ واژه «حکم» به «آداب و رسوم شریعتی» دچار اشتباه شده اند. 2) تفسیر صحیحِ واژه «کتاب» در احادیثِ «کتاب جدید» عبارت است از: «احکام شرعی» و یا «قرآن کریم»، و تفسیر صحیحِ واژه «حکم» در احادیثِ «حکم داودی» عبارت است از: «قضاوت و داوری». 3) مقصود از «احکام شرعی جدید» و «قرآن جدید»ِ امام مهدی&#61542; به ترتیب عبارت است از: «احکام و قوانینِ ناب اسلامی» و «قرآنی با تمام جنبه ها و بطونِ غیر محرف و نامکشوف» آن، و مقصود از «قضاوت داودی»ِ امام مهدی&#61542; عبارت است از: «قضاوتِ بی بینه غیبی» و «قضاوتِ صادر کننده حکمِ غیبی». 4) گستردگیِ امدادهای غیبیِ وارده بر امام مهدی&#61542; به واسطه «تغییر توأمان شرایطِ اسلام و مردم در زمان ظهور» است. 5) ظهورِ «کتاب جدید»، «حکم داودی» و «امدادهای غیبی فراوان»ِ مهدوی - با تفاسیر ارائه شده از آنها - از اقتضائاتِ جاودانگیِ شریعت محمدی &#61537;تا آستانه برپایی قیامت، و از ابزارهای عدالت گستریِ امام مهدی &#61542;در زمان ظهور است و به هیچ وجهی با سنت پیامبر اکرم&#61537; ناسازگار محسوب نمی شود.", "keywords": ["کتاب جدید", "حکم داودی", "امدادهای غیبی", "عدالت مهدوی", "سنت پیامبر اکرم"]}
{"id": 440, "body": "بخش عمده‌ای از آثار منثور فارسی به نثرهای عرفانی اختصاص دارد. از سویی می‌توان این نثرها را بر اساس صورت یا محتوا به گونه‌های دیگری تقسیم کرد. برای مثال زرین کوب در یک تقسیم بندی کلی این نثر را به دو حوزه ذوق و اندیشه تقسیم کرده است (زرین کوب 1373: 129) رستگار فسایی نیز در تقسیم بندی جزئی‌تر این نثر را در پنج حوزه طبقه‌بندی کرده است: 1- نثر تعلیمی صوفیانه 2- مجالس و مقامات مشایخ صوفیه 3- نثر تغزلی و خطابی صوفیانه 4- نثر رمزی صوفیانه 5- مکتوبات صوفیانه (رستگار فسایی،1380 : 389). اگرچه همه آثار عرفانی از منظری وسیع، ذیل موضوع عرفان و تصوف قرار می‌گیرند با این همه به واسطه هدف نگارش، نوع بیان، شکل چینش مطلب، نوع مخاطب و حالات روحی و عاطفی نویسنده هنگام نگارش با یکدیگر تفاوت دارند.در میان شکل‌های مختلف نثر عرفانی، نثر تعلیمی از اهمیتی خاص برخوردار است. بخش عمده‌ای از این آثار  مستقیماً به بیان مبادی اعتقادی و نظری متصوفه و دفاع از ساحت فکری و اندیشگی تصوف در مقابل شبهات و طعن و انکار مخالفان و نیز آموزش مبتدیان اختصاص دارد. شرح تعرف، کشف المحجوب، رساله قشیریه، کیمیای سعادت، مصباح الهدایه و مرصادالعباد از جمله این آثارند.", "keywords": ["رساله قشیریه", "مرصادالعباد", "کتاب‌های تعلیمی عرفانی", "کشف المحجوب", "کیمیای سعادت"]}
{"id": 441, "body": "چکیده: قصه های کرامت (کرامات صوفیه)، بخش تقریباَ وسیعی از ادبیات عرفانی فارسی را تشکیل می دهند. این قصه ها که در قالب حکایت های غالباً کوتاه نقل شده اند، در آثار عرفانی فارسی که از قرن چهارم به بعد در باره‌ی مبانی فکری و عقیدتی صوفیه نوشته شده اند، پراکنده اند و بخشی از تذکره ها و مقامات مشایخ مشهور صوفیه را به خود اختصاص داده اند. از ابتدای پیدایش تصوف و از نخستین تألیفاتی که در باره ی مبانی فکری و عملی صوفیه صورت گرفته است، بحث امکان یا عدم امکان وقوع کرامات در نزد صوفیه از مباحث مهم و دامنه داری بوده که همواره بخشی از مباحث موجود در آثار صوفیه را به خود اختصاص داده است. آنچه در سایه ی مباحث معرفت شناسانه در باره ی کرامات صوفیه حتی در آثار مرتبط با ادبیات عرفانی فارسی تا حد زیادی مغفول مانده، پرداختن به آن جنبه از ساحت و شخصیت این حکایات و تببین و تحلیل عناصری است که می تواند آنها را از نظرگاه ادبی نیز برجسته نماید. وجود بن مایه های متعدد مشترک با ادبیت اسطوره ای از جمله بن مایه های کهن الگویی، روابط بینامتنی، عناصر نمادین و نیز برجستگی های زبانی و بلاغی، نه تنها به قصه های کرامت غنای ادبی و زیباشناسانه بخشیده است بلکه وجود چنین خصایص و امکاناتی می تواند این قصه ها را تا حد یک نوع ادبی ارتقاء دهد. این پژوهش بر آن بوده است که با روشی تحلیلی ـ توصیفی، قابلیت کرامات صوفیه را به عنوان یک نوع (ژانر) ادبی بررسی و تحلیل نماید. به همین منظور، کرامات موجود در دوازده اثر عرفانی منثور فارسی متعلق به قرن پنجم تا هفتم هجری، با اتکا به روش های ساختارگرایانه و با الهام از نظریه های ژانرشناسی و مولفهها و معیارهای تعیین کننده ی ژانر ادبی مورد تجزیه و تحلیل قرار گرفته و جنبه های اسطوره ای، حماسی و ساخت روایی، موضوعی و بلاغی آنها تبیین شده اند. عنصر تعیین کننده و پررنگ «خرق عادت» در کرامات صوفیه که ماده ی اصلی وجه معجزه گون برخی از اعمال عارفان و مشایخ صوفیه است، نقشی مهم و تعیین کننده در خلق تصاویر کهن الگویی، موقعیت های استعاری و نمادین کرامات صوفیه داشته و جلوه های ادبی و هنری متون کرامتی را بازتاب می دهد. همین تصاویر و موقعیت های هنری به همراه برخی وجوه متمایز کننده‌ی متن‌های کرامتی از دیگر حکایات عرفانی، می تواند حکایت‌های دارای درون‌مایه‌ی کرامت را تا سرحد یک ژانر ادبی در گستره ادبیات عرفانی فارسی مطرح نماید. ", "keywords": ["اسطوره", "خرق عادت", "کهن الگو", "کرامات صوفیه", "انواع ( ژانر ) ادبی"]}
{"id": 442, "body": "به بیان قرآن کریم نفس انسان، نفخه ای از روح الهی است «و نفخت فیه من روحی» (حجر:  29)یعنی یک روح گرانقدر و پر شرافت که سزاوار است روح خدا نامیده شود در انسان دمیده شد.(مکارم شیرازی،  1374، ج17، ص128) انتساب نفس انسان به روح الهی، منشأ ارزش و جایگاه خاص انسان نسبت به سایر موجودات گردیده است.(رئیسی، 1390، ص77). قرآن از این برتری و شرافت ذاتی انسان با عنوان «کرامت» یاد می کند: «و لقد کرّمنا بنی آدم»(اسراء: 70) ترجمه: و ما فرزندان آدم را بسیار کرامت بخشیدیم و گرامی داشتیم. در اخلاق اسلامی اصطلاح کرامت همان نزاهت از پستی و فرومایگی است. کریم غیر از کبیر و عظیم است. روح بزرگوار و منزه از پستی را کریم گویند. (جوادی آملی، 1372، ص22) کرامت و عزت و بزرگواری نفس چیزی جز احساس عظمت و پرهیز از حقارت و مهانت نفس نیست. کرامت نفس احساس نفیس بودن شخصیت انسان فی حد ذاته و ذی قیمت بودن نفس فی حد ذاته و قطع نظر از آثار عملی و قطع نظر از جمیل بودن صفت خلقی می باشد. (مطهری، 1378، ص481)از سوی دیگر مفهوم «نفس» در فرهنگ دینی در برگیرنده مفهوم \"خود \" در روانشناسی است. (مالک، وکوکبه،1378، ص51)از جمله سازه های مرتبط با مفهوم \"خود\" سازه «حرمت خود » یا «عزت نفس» است. به اعتقاد کوپر اسمیت  «حرمت خود» به میزان ارزشی که شخص برای خود قائل است تعریف می شود.فردی که خود را ارزشمند بداند و حرمت خود بالائی داشته باشد، از سلامت روانی بیش تری بهره مند بوده، در برابر استرس ها، مشکلات روانی، بلاها، رخدادها و حوادث طبیعی، توان مقابله بیش تری خواهد داشت. در مقابل، شخصی که از خود تصور منفی داشته باشد و خود را بی ارزش بداند، به بسیاری از اختلال های روانی دچار شده، در موقعیت های دشوار زندگی، تاب مقاومت نخواهد داشت. براندن (1990-1950) طی سالها مطالعات تجربی و کار روان درمانی به این نتیجه رسیده است که مخرج مشترک بسیاری از پریشانی ها، نبود یا کمبود حرمت خود است؛ یعنی حرمت خود پایین، مشکلات روانی بسیاری را ایجاد می کند، و مشکلات روانی هم می تواند به حرمت خود پایین بینجامد.(شجاعی، 1385، ص20)همانطور که نمایان شد سازه حرمت خود یا عزت نفس در روانشناسی و مفهوم کرامت نفس در ادبیات دینی، هر دو به نوعی با ارزشمندی شخص ارتباط دارند. در برخی از پژوهشها با اذعان به وجود تفاوتهایی میان کرامت نفس با حرمت خود، تلاش شده تا مفهوم کرامت بصورت مستقل از سازه حرمت خود تبیین و تحلیل گردد. (برای نمونه: جابرورزنه، 1388، ص192) ولی همانطور که پژوهشگران (پسندیده، 1386، ص89) معتقدند برای فهم روانشناختی یک مفهوم دینی باید از روش شناسی خاصی بهره برد که نوعا در این پژوهشها از این روش استفاده نشده است.روش فهم روانشناختی متون دینی که توسط برخی از پژوهشگران در حال طراحی است (همان) در سه حوزه گزاره، مفهوم و نظام مفاهیم مراحلی را برای کشف قوانین و مبانی روانشناختی موجود در متون دینی ارائه می نماید.از سوی دیگر به نظر می رسد که در منابع اسلامی، مفهوم کرامت نفس با «خودمهارگری» رابطه دارد به طوری که کرامت نفس نقش مثبت در خودمهارگری ایفاء می کند. در روایتی از امیر مومنان حضرت علی علیه السلام آمده است که :« مَن کَرُمَت علَیهِ نفسُهُ هانَت علَیهِ شَهوَتُه‌ »(مجلسی، 1403 ه.ق، ج75، ص13، ح71)پژوهش حاضر در پی آن است که از یک سو مشخص نماید تحلیل مفهومی «کرامت نفس» در منابع اسلامی چه بوده و از چه مولفه های تشکیل شده و از سوی دیگر نقش کرامت نفس را در خودمهارگری بررسی نموده و مکانیزم تاثیر کرامت نفس بر مهار خویشتن براساس منابع دینی را تبیین نماید.", "keywords": ["خودمهارگری", "تحلیل مفهومی", "منابع اسلامی", "کرامت نفس", "عزت‌نفس", "حرمت خود"]}
{"id": 443, "body": "دین یکی از عوامل سازنده‌ی کارکردهایی است که سرمایه اجتماعی نیز به نوعی آنها را داراست. افراد بر حسب دین و مذهبی که دارند ممکن است منشأ مشارکت باشند . از اینرو، هدف از اجرای این تحقیق، شناخت نقش سرمایه اجتماعی در علایق دینی بین دانشجویان دانشکده علوم اجتماعی واحد تهران مرکز بود. از اینرو، تحقیقی حاضر به صورت توصیفی تحلیلی و به روش پیمایشی و با استفاده از ابزار پرسشنامه اجرا شد. میزان روایی پرسشنامه تحقیق با استفاده از آلفای کرونباخ 0/748 محاسبه شد. جامعه آماری تحقیق حاضر، دانشجویان دانشکده علوم اجتماعی واحد تهران مرکزی بودند که به دلیل گسترده بودن جامعه آماری، صرفاً دانشجویان سال آخر رشته علوم اجتماعی در نظر گرفته شدند و حجم نمونه آماری با استفاده از فرمول کوکران تعداد 150 نفر برآورد شد. برای تجزیه و تحلیل داده‌ها و آزمون سوالات پژوهش از روش‌های آمار استنباطی و نرم افزار SPSS استفاده شد. نتایج نشان دهنده ارتباط نسبتا قوی میان مولفه های سرمایه اجتماعی (مشارکت اجتماعی، اعتماد اجتماعی، رضایت شغلی، انسجام اجتماعی، مشارکت سیاسی، اعتماد بین فردی، همکاری در جامعه) و علایق دینی دانشجویان بود. نهایتا اینکه نتایج، حاکی از نقش علایق دینی در توانمندسازی جامعه و لزوم توجه به کارکردهای آن در بالابردن سطح سرمایه های اجتماعی است.", "keywords": ["دانشگاه آزاد اسلامی ، واحد تهران مرکزی", "اعتماد بین فردی", "مشارکت اجتماعی", "همکاری گروهی", "انسجام اجتماعی", "رضایت شغلی", "سرمایه اجتماعی", "باور دینی‌", "مشارکت سیاسی", "اعتماد", "اعتماد اجتماعی", "کلمات سرمایه اجتماعی", "مشارکت سیاسی", "همکاری در جامعه", "دانشجو"]}
{"id": 444, "body": "چکیدهدر تحقیق حاضر به بررسی بحث\"عالم غیب\" در دو رویکرد تفسیری و فلسفی از منظر ملاصدرا پرداخته می‌شود بدون شک بحث عالم غیب _عالمی که غیر از جهان مادی است و با حواس پنج گانه ظاهری درک نمی‌شود‌_ را باید یکی از مباحث مهم در طول تاریخ دانست که از دیرباز مورد توجه بشر و فیلسوفان بوده است.ملاصدرا در نگاه فلسفی پیرامون اثبات عالم غیب، مباحثی دارد و از قواعد کلی فلسفی، از جمله قاعده امکان اشرف، قاعده الواحد ، اصل سنخیت و ... برای اثبات عوالم غیب استفاده می‌کند. از نظر وی عالم غیبب، شامل عالم عقل و عالم مثال می‌شود که در مقابل عالم شهادت (عالم جسمانی) قرار می‌گیرند. البته ملاصدرا ، عالم عقل را آخرت محض و تجرد محض می‌داند که مخصوص مقربین درگاه حق می‌باشد؛ و عالم مثال (برزخ) محدود به حدودی است، ماده ندارد اما آثار ماده را دارا می‌باشد و آن را منقسم به بهشت وجهنم می‌کند. با توجه به دو سطح از نظریه وحدت وجود در ملاصدرا، در سطح اول یعنی نظریه \"وحدت تشکیکی وجود\"، عوالم نسبت به هم رابطه علت و معلولی دارند که بعد از وجود حق تعالی ، عالم عقل بالاترین مرتبه وجودی است و پایین ترین مرتبه را عالم ماده تشکیل می‌دهد؛ در سطح دوم یعنی نظریه \"وحدت شخصی وجود\" ، وجود حقیقی، منحصر در ذات حق تعالی می‌باشد و عوالم یاد شده از تجلیات خداوند به حساب می‌آیند و تشکیک در تجلیات است.ملاصدرا در نگاه تفسیری بیشتر به عوالم دو گانه یعنی عالم امر ( عالم غیب) و عالم خلق می-پردازد، هرچند در رویکرد فلسفی نیز از عالم امر و خلق سخن می‌گوید اما در رویکرد تفسیری پس از اثبات این دو عالم، از حقایق عالم امر، مانند فرشته، روح، لوح، قلم، بهشت و جهنم و ویژگی آنها  سخن می‌گوید، البته در رویکرد فلسفی نیز به برخی از حقایق یاد شده اشاره می‌کند بنابراین ملاصدرا در هر دو رویکرد ، برای تبیین بحث از عقل و وحی بهره جسته است، لذا  نظام حکمت متعالیه بر پایه عقل و وحی استوار است.", "keywords": ["رویکرد فلسفی", "عالم امر", "کلید واژگان : عالم غیب", "رویکرد تفسیری", "ملاصدرا"]}
{"id": 445, "body": "ملاصدرا مانند سایر فلاسفه اسلامی با دو تلقی از کمال انسانی مواجه بود 1- تلقی اول که تحت تأثیر تأملات فلاسفه ی یونان و دیگر فلاسفه پیشین شکل گرفت که بر اساس آن کمال انسانی چیزی جز شناخت حقایق اشیاء به قدر طاقت بشری یا تبدیل شدن انسان به عالمی عقلی مضاهی با علم عینی نیست. در این دیدگاه محور و مدار کمال انسانی همان عقل نظری است و عقل عملی در مسیر تکامل نقشی ذاتی و اصالی ندارد بلکه نقش آن صرفا نقش زمینه ای و معد است و از آنجا که اصولا استکمال عقل نطری، استکمالی فردی است در این تلقی تعاملات اجتماعی صرفا نقش زمینه ای و معد در تحقق کمال انسانی دارند 2- تلقی دوم از کمال انسانی تلقی است که تحت تأثیر تعالیم اسلامی  شکل گرفت که بر اساس این تلقی غایت کمال انسانی عبودیت حق است و از آنجا که این عبودیت واجد دو بعد شناختی و عملی است لذا در این دیدگاه معرفت و عمل هر دو نقش ذاتی و اصالی در مسیر تکامل انسان دارند و در این مسیر هیچ یک بر دیگری تقدم ندارد بلکه هر دو به منزله دو بالی هستند که انسان را به سر منزل مقصود می رسانند. در این دیدگاه بر خلاف دیدگاه قبلی به هر دو بعد فردی و اجتماعی کمال به طور همزمان توجه شده است. ملاصدرا هر چند در آثار خود به هر دو دیدگاه اشاره می کند اما آنچه که با مبانی فلسفی خود به اثبات و تبیین آن می پردازد همان تلقی اول است. وی در آثار خود هر چند بارها و بارها به تلقی دوم از کمال اشاره کرده و آن را تأیید می کند اما به عنوان یک فیلسوف نمی تواند این تلقی را به نحو فلسفی تبیین نماید.اما با مراجعه به نهج البلاغه با این حقیقت مواجه می شویم که آنچه حضرت امیر در نهج البلاغه به عنوان کمال انسانی بدان اشاره می کند همان تلقی دوم از کمال است. در این دیدگاه به همه ابعاد کمال انسانی اعم از کمال معرفتی و عملی و کمال فردی و اجتماعی به یک نسبت توجه شده است و این همان دیدگاه اصیل دین اسلام در باب کمال انسانی است. دیدگاهی که فلاسفه اسلامی و در رأس آنها ملاصدرا نتوانسته اند به نحو فلسفی تمام ابعاد آن را تبیین و تحلیل نمایند و در مباحث فلسفی خود تنها به برخی از ابعاد آن بسنده کرده اند .", "keywords": ["ملاصدرا", "عقل نظری", "نهج البلاغه", "کمال انسانی ‌", "عقل عملی"]}
{"id": 446, "body": "پژوهش حاضر با هدف بررسی رابطه رضایت شغلی با تعهد سازمانی و عملکرد شغلی کارکنان کمیته امداد امام خمینی(ره) شهرستان شیراز صورت گرفته است. روش تحقیق پژوهش حاضر توصیفی از نوع همبستگی است. جامعه آماری پژوهش حاضر شامل کلیه کارکنان کمیته امداد شهرستان شیراز که بالغ بر 420 نفر می‌باشد نمونه آماری براساس جدول مورگان تعداد 135 نفر از کارکنان زن و مرد کمیته امداد شهرستان شیراز می‌باشد. برای جمع‌آوری اطلاعات از پرسشنامه تعهد سازمانی آلن و مایر، پرسشنامه رضایت شغلی اسپکتور و پرسشنامه عملکرد شغلی پاترسون استفاده گردید. داده‌ها با استفاده از آمار توصیفی و آزمون همبستگی پیرسون و با استفاده از نرم افزار spss تجزیه و تحلیل شد. نتایج پژوهش نشان داد که میانگین رضایت شغلی کارکنان کمیته امداد شهرستان شیراز در مجموع در سطح بالاتر از حد متوسط بوده است. همچنین وجود رابطه مثبت و معنادار بین رضایت شغلی و تعهد سازمانی مشاهده شد، زیرا مولفه‌های رضایت شغلی و تعهد سازمانی که دربرگیرنده مولفه عاطفی مانند علاقه و دلبستگی به کار، همچنین احساس وفاداری نسبت به سازمان و مسئولیت‌پذیری است، رابطه تنگاتنگی دارند و بیش از هر سازه دیگر می‌تواند سازه تعهد سازمانی را تبیین کند. همچنین بین رضایت شغلی و عملکرد شغلی کارکنان کمیته امداد همبستگی مثبت و معناداری وجود دارد. طبق این یافته فرضیه وجود رابطه بین رضایت شغلی و عملکرد شغلی تأیید می‌شود، که نشان‌دهنده وضعیت قابل قبول کارکنان از نظر عملکرد شغلی در کمیته امداد شهرستان شیراز است.", "keywords": ["شیراز", "ارزیابی عمل‌کرد", "کارکنان", "عمل‌کرد شغل", "تعهد سازمانی", "کمیته امداد امام خمینی ( ره )", "رضایت شغلی", ": رضایت شغلی", "عمل‌کرد شغلی"]}
{"id": 447, "body": "سازمان ملل متحد در دهه های اخیر، با تغییر ساختار و عملکرد، تأثیرات گسترده ای را در فعالیتهای حقوق بشری برجای گذاشت. یکی از اهداف این تغییرات انجام فعالیت های حقوق بشری بود که با تشکیل کمیسیون حقوق بشر در سال 1946 تحقق پیدا کرد، اما کمیسیون بخاطر ضعف در ساختار و عملکرد نتوانست رسالت اصلی خود را که حمایت از حقوق بشر بود انجام دهد و در نهایت در سال 2006 جای خود را به نهاد تازه تأسیس شورای حقوق بشر داد. شورای حقوق بشر دارای تفاوت های اساسی با کمیسیون است که اجازه عملکرد بهتری را نسبت به آن می دهد، شورای حقوق بشر برای اینکه در زمینه حمایت از حقوق بشر موفق شود باید شفاف و منصف و بی طرف باشد و تصمیمات آن از ضمانت اجرای قوی همانند تصمیمات شورای امنیت برخوردار باشد که این مهم با تحول در ساختار و عملکرد شورا از جمله بررسی دوره ای جهانی محقق می شود. وضعیت حقوق بشر در ایران نیز همیشه یکی از بحث برانگیز ترین مباحث مطرح در شورای حقوق بشر بوده است، این پژوهش با روش تحلیلی سعی در شناخت ساختار و آیین دادرسی شورای حقوق بشر و بررسی الزامات کشور ایران در برابر تصمیمات شورا دارد. یافته های این پژوهش نشان می دهد: اولاً تأسیس شورای حقوق بشر نقایصی را که کمیسیون داشته تا حدی از بین برده است، ثانیاً عدم ضمانت اجرای قوی در اجرای تصمیمات شورا نقص بزرگی برای شورا محسوب می‌گردد، ثالثاً درست است که فعالیت های جمهوری اسلامی ایران به عنوان یکی از اعضاء سازمان ملل متحد در قلمرو صلاحیت شورای حقوق بشر قرار می گیرد اما ایران به دلیل آنکه قطعنامه ها و تصمیمات شورای حقوق بشر را سیاسی، دوگانه و متناقض می داند خود را ملزم به اجرای آنها نمی داند.", "keywords": ["کمیسیون حقوق‌بشر", "حقوق‌بشر در ایران", "بررسی دوره‌ای جهانی", "شورای حقوق‌بشر", "ضمانت اجرای تصمیمات شورای حقوق‌بشر ."]}
{"id": 448, "body": "تفسیرهای فقهی از قدیمی‌ترین تفاسیری هستند که از قرن دوم تا کنون تدوین شده‌اند؛ غالب این تفاسیر نام «آیات الأحکام» را به خود گرفته‌اند. مفسران شیعه در عرصه تفسیر فقهی نیز پیشتاز بوده‌اند؛ قدیمی ترین آیات الاحکام  شیعی موجود در حال حاضر، اثر ارزشمند فاضل مقداد (کنز العرفان فی فقه القرآن) می باشد. در تفاسیر فقهی، مفسران می‌کوشند با استفاده از آیات قرآن، فروع فقهی را روشن سازند در همین راستا هر کس بخواهد به تفسیر آیات کریمه و فهم مراد خدای متعال از آن بپردازد نیازمند آن است که قواعد متقنی را بر مبنای بدیهیات عقلی و قطعیّات و مسلمات شرعی و ارتکازات عقلایی، برای تفسیر شناسایی کند و شیوه ی تفسیر خود را بر آن استوار نماید تا استنباط صحیحی از حکم شرعی، انجام داده باشد. از این باب قواعد تفسیر بخش مهم بلکه مهترین بخش از اصول تفسیر را تشکیل می دهد تا هم شیوه ی تفسیری مفسر بی مبنا و استحسانی نباشد و هم در موارد اختلاف، انتخاب وی بی ملاک و گزاف نباشد و هم با رعایت این قواعد، خطاهای تفسیری وی کاهش یافته و به مراد واقعی خدای متعال بیش از دیگران دست یابد. قواعد تفسیری شامل 1. در نظر گرفتن قرائت صحیح 2. توجه به مفاهیم کلمات در زمان نزول 3. در نظر گرفتن قواعد ادبیات عرب 4. در نظر گرفتن قراین پیوسته و ناپیوسته 5. مبنا بودن «علم» و «علمی بودن» 6. در نظر گرفتن انواع دلالت ها 7. احتراز از ذکر بطون برای آیات  می باشد. . این نوشتار سعی دارد میزان استفاده از قواعد تفسیری را در کتاب ارزشمند کنز العرفان فقیه و مفسر بزرگ فاضل مقداد و در پی آن، اثبات صحت و سقم استنباط فقهی ایشان از آیات الاحکام را مورد ارزیابی قرار دهد.", "keywords": ["استنباط", "کنز العرفان", "آیات الاحکام", "قواعد تفسیری"]}
{"id": 449, "body": "هدف از انجام این تحقیق بررسی تاثیر کیفیت زندگی کاری بر رفتار شهروندی سازمانی در اداره کل کمیته امداد امام خمینی (ره)  استان تهران می باشد. روش تحقیق پیمایشی و از نوع کاربردی می باشد. جامعه آماری این تحقیق کارکنان اداره کل کمیته امداد امام خمینی (ره) استان تهران به تعداد 205 نفر در سال 95 می باشد. حجم نمونه تعداد 135 نفر می باشد که با استفاده از فرمول کوکران محاسبه گردیده است. نمونه گیری  به شیوه تصادفی ساده انتخاب شده است. ابزار جمع آوری داده در این تحقیق پرسشنامه و کتابخانه ای می باشد. پرسشنامه استفاده شده در این پژوهش ، پرسشنامه استاندارد بوده است ؛  لذا روایی آن نیاز به بررسی مجدد ندارد و پایایی آن از طریق آلفای کرونباخ محاسبه گردیده است  . به منظور تجزیه و تحلیل داده ها از روش آزمون رگرسیون استفاده شده است. تحقیقات نشان داد که کیفیت زندگی کاری برهر یک از پارامترهای  رفتار شهروندی سازمانی شامل نوع دوستی ، جوانمردی ، تواضع و نگرش مدنی تاثیر دارد .", "keywords": ["مدل GSTARS 2.1", "نوع دوستی", "رفتار شهروندی سازمانی", "تواضع", "کیفیت زندگی کاری"]}
{"id": 450, "body": "هدف از پژوهش حاضر تبیین رابطه بین جهت گیری زندگی و کیفیت زندگی کاری با عملکرد شغلی کارکنان دانشگاه آزاد اسلامی واحد مرودشت بود.این پژوهش توصیفی از نوع همبستگی است.جامعه آماری این پژوهش300 نفر از  کارکنان دانشگاه آزاد اسلامی واحد مرودشت بودند. حجم نمونه تعداد170نفراز کارکنان دانشگاه آزاد اسلامی واحد مرودشت بودند که به روش نمونه گیری تصادفی طبقه ای انتخاب شدند.ابزار سنجش و جمع آوری اطلاعات این پژوهش 3 پرسشنامه جهت گیری زندگی شی یر وکارو از همسانی درونی مطلوبی برخوردار بوده و مقدار ضریب آلفای کرونباخ 0/70 و پرسشنامه کیفیت زندگی کاری والتون روایی محتوای پرسشنامه باارایه آن به استاد راهنما موردتاییدقرارگرفت ومقدار ضریب آلفای کرونباخ0/87 تعیین شد و پرسشنامه عملکرد شغلی پاترسون دارای روایی محتوای و مقدار پایایی آن 0/85 گزارش شد.جهت تجزیه وتحلیل داده‌ها از آمار توصیفی و استنباطی استفاده شده و در سطح آمار توصیفی به منظور تجزیه و تحلیل داده های پژوهش از جدول توزیع فراوانی، میانگین و انحراف استاندارد و در سطح آمار استنباطی به منظور تعیین رابطه‌ی بین متغیرها از آزمون ضریب همبستگی پیرسون و رگرسیون چندگانه استفاده گردیده است. نتایج پس از تجزیه و تحلیل داده‌ها توسط نرم افزار SPSS22 نشان داد: که ازبین ابعادجهت گیری زندگی بعد خوش بینی ودر بین مولفه‌های متغیر کیفیت زندگی کاری مولفه های محیط کاری ایمن و بهداشتی، تأمین فرصت رشد و امنیت مداوم،قانون گرایی در سازمان کار، وابستگی اجتماعی زندگی کاری، یکپارچگی و انسجام اجتماعی در سازمان کار و توسعه قابلیت‌های انسانی با عملکرد شغلی رابطه مستقیم و معناداری وجود دارد. در بین ابعادجهت گیری زندگی ،خوش بینی متغیر پیش بینی کننده قوی تری برای عملکرد شغلی می باشد. در بین ابعاد کیفیت زندگی کاری مقدار متغیر توسعه قابلیت های انسانی متغیر پیش بینی کننده قوی‌تری برای عملکرد شغلی می‌باشد.", "keywords": ["کارکنان", "عمل‌کرد شغل", "جهت‌گیری زندگی", "دانشگاه آزاد اسلامی ، واحد مرودشت", "کیفیت زندگی کاری"]}
